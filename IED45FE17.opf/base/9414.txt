༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
ImageGroup:
W1AT884
||2007389826
11 KG2739
710508129
LCCN:
ISBN:
Title:
ལེགས་བཤད་ཟླ་བའི་སྣང་བ།
legs bshad zla ba'i snang ba/
Author:
bkra b+ho
n/a
Descriptor:
Original Publication:
n/a;n/a
Place:
Ipe cin
Publisher:
mi rigs dpe skrun khang
2006
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
1
12
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 2009



新世纪优秀人才支持计划资助
༄༅། །རྒྱ་བོད་མཁས་པས་མཛད་པའི་ལེགས་བཤད་ཤིན་
ཏུ་གཅེས་པ་རྣམས་ཕྱོགས་གཅིག་ཏུ་བཏུས་པ་ཟླ་
བའི་སྣང་བ་ཞེས་བྱ་བ་བཞུགས་སོ། །
རྒྱ་ཡེ་བཀྲ་བྷོས་བསྒྲིགས།
མི་རིགས་དཔེ་སྐྲུན་ཁང་།



藏族古代文学分体文选
——礼协卷
民 族 出版社



དཀར་ཆག
སྡེ་ཚན་དང་པོ།
བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ། ............(3)
ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
..…….........ས་པཎ་ཀུན་དགའ་རྒྱལ་མཚན།(39)
ཆོས་ཚན་གསུམ་པ། དགེ་ལྡན་ལེགས་བཤད་པདྨ་དཀར་པོའི་ཆུན་པོ། །
...........པཎ་ཆེན་བསོད་ནམས་གྲགས་པ།( 90)
ཆོས་ཚན་བཞི་པ། མིའི་ཆོས་ལུགས་ཀྱི་བསྟན་བཅོས་མེ་ཏོག་ཕྲེང་མཛེས།
................སུམ་པ་ཡེ་ཤེས་དཔལ་འབྱོར།(106)
ཆོས་ཚན་ལྔ་པ། ་རྒྱལ་པོ་དང་དམངས་ལ་སྤྲིངས་པའི་གཏམ་རབ་ཏུ་
བྱེད་པ་འཇིག་རྟེན་གསོ་བའི་སྨན།
.............. ཀུན་མཁྱེན་འཇིགས་མེད་གླིང་པ།( 123)
ཆོས་ཚན་དྲུག་པ། དམངས་ལ་སྤྲིངས་པའི་གཏམ་དཔེ་དོན་འབྲེལ་བ།
............... ཀུན་མཁྱེན་འཇིགས་མེད་གླིང་པ།(133)
ཆོས་ཚན་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་
གཉིས་རླབས་ཕྲེང་བརྒྱ་ལྡན།
.....…..…... གུང་ཐང་དཀོན་མཆོག་བསྟན་པའི་སྒྲོན་མེ།( 144)



ལེགས་བཤད་ཟླ་བའི་སྣང་བ། །
ཆོས་ཚན་བརྒྱད་པ། ལེགས་པར་བཤད་པ་ཤིང་གི་བསྟན་བཅོས་ལུགས་
གཉིས་ཡལ་འདབ་བརྒྱ་ལྡན།
.…………….…..…………གུང་ཐང་དཀོན་མཆོག་བསྟན་པའི་སྒྲོན་མེ།( 161）
ཆོས་ཚན་དགུ་པ། ལུགས་ཟུང་བ་དན་གཡོ་བའི་ལེགས་བཤད་རླུང་གི་
བསྟན་བཅོས། ........…...........…......དཀྱིལ་ཟུར་བློ་བཟང་སྦྱིན་པ།(172)
ཆོས་ཚན་བཅུ་པ། འཇིག་རྟེན་མི་ཆོས་དང་འབྲེལ་བའི་བསླབ་བྱ་གསལ་
བར་སྟོན་པའི་ལེགས་བཤད་ཟླ་བའི་བསྟན་བཅོས།
….....…... དཀྱིལ་ཟུར་བློ་བཟང་སྦྱིན་པ།(181)
ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་
རྒྱན། ..................འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ།(186)
ཆོས་ཚན་བཅུ་གཉིས་པ། ལུགས་ཀྱི་བསྟན་བཅོས་ལྷ་དང་དཔལ་འདུ་བའི་
ནོར་བུ། ............…..འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ།(316)
ཆོས་ཚན་བཅུ་གསུམ་པ། མེའི་བསྟན་བཅོས་ཐར་ལམ་གསལ་
བའི་སྒྲོན་མེ། ............ནོམ་ཆི་མཁན་པོ་ངག་དབང་ཕུན་ཚོགས།(332)
ཆོས་ཚན་བཅུ་བཞི་པ། ལྕགས་ཀྱི་བསྟན་བཅོས་དགོས་འདོད་འགུགས་
པའི་ལྕགས་ཀྱུ། ............ནོམ་ཆི་མཁན་པོ་ངག་དབང་ཕུན་ཚོགས།(342)
ཆོས་ཚན་བཅོ་ལྔ་པ། རིན་པོ་ཆེའི་བསྟན་བཅོས་ལེགས་བཤད་དབང་
གི་རྒྱལ་པོ། ..…………………….…..…...ནོམ་ཆི་མཁན་པོ་ངག་དབང་ཕུན་ཚོགས།(350)
ཆོས་ཚན་བཅུ་དྲུག་པ། སའི་བསྟན་བཅོས་ལུགས་གཉིས་འོད་བརྒྱ་འབར་
བའི་དབྱིག་གི་འཕྲེང་བ། .



དཀར་ཆག
..…..….…..... པཎ་ཆེན་བློ་བཟང་ཐུབ་བསྟན་ཆོས་ཀྱི་ཉི་མ།( 360)
ཆོས་ཚན་བཅུ་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་
གཉིས་བླང་དོར་ཀུན་གསལ།
............ པཎ་ཆེན་བློ་བཟང་ཐུབ་བསྟན་ཆོས་ཀྱི་ཉི་མ།(373)
ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
..…..…………….……..འཇམ་དཔལ་རོལ་བའི་བློ་གྲོས།(384）
སྡེ་ཚན་གཉིས་པ།
རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ཆོས་ཚན་བཅུ་དགུ་པ། ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ།
...... སློབ་དཔོན་ཀླུ་སྒྲུབ། ( 495)
ཆོས་ཚན་ཉི་ཤུ་པ། ལུགས་ཀྱི་བསྟན་བཅོས་ཤེས་རབ་སྡོང་བུ།
.......… སློབ་དཔོན་ཀླུ་སྒྲུབ། (506)
ཆོས་ཚན་ཉེར་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ།
...…...... སློབ་དཔོན་ཀླུ་སྒྲུབ།(533)
ཆོས་ཚན་ཉེར་གཉིས་པ། ཚིགས་སུ་བཅད་པའི་མཛོད།།
............. སློབ་དཔོན་ཉི་མ་སྦས་པ།(543)
ཆོས་ཚན་ཉེར་གསུམ་པ། ཚིགས་སུ་བཅད་པ་བརྒྱ་པ།
.....…......སློབ་དཔོན་མཆོག་སྲེད།(558)
ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
............. རྒྱལ་པོ་ཙ་ན་ཀ( 570)
，
3



ལེགས་བཤད་ཟླ་བའི་སྣང་བ།
-
ཆོས་ཚན་ཉེར་ལྔ་པ།
ལུགས་ཀྱི་བསྟན་བཅོས།
..................སློབ་དཔོན་མ་སུ་རཀྟ།(597)
སྡེ་ཚན་གསུམ་པ། ཟུར་བཀོད་ཀྱི་སྐོར།
ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་ཀྱི་རྣམ་ཐར་བསྡུས་པ།
...…........……..ཡོངས་འཛིན་ཡེ་ཤེས་རྒྱལ་མཚན།( 615)
ཆོས་ཚན་ཉེར་བདུན་པ། ས་སྐྱ་ལེགས་བཤད་ཀྱི་བརྡ་དོན་འགའ་ཞིག་
བཀྲོལ་བ། .....................ཨ་ཀྱཱ་ཡོངས་འཛིན་བློ་བཟང་དོན་གྲུབ།(638)
ཆོས་ཚན་ཉེར་བརྒྱད་པ། ཤིང་གི་བསྟན་བཅོས་ཀྱི་བརྡ་དོན་འགའ་ཞིག་
བཀྲོལ་བ། .....................ཨ་ཀྱཱ་ཡོངས་འཛིན་བློ་བཟང་དོན་གྲུབ།(645)
ཆོས་ཚན་ཉེར་དགུ་པ། ཆུའི་བསྟན་བཅོས་ཀྱི་བརྡ་དོན་འགའ་ཞིག་
བཀྲོལ་བ། ..........……….…….....ཨ་ཀྱཱ་ཡོངས་འཛིན་བློ་བཟང་དོན་གྲུབ།(652)
ཆོས་ཚན་སུམ་ཅུ་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པའི་
རྣམ་བཤད་ནོར་བུའི་རྒྱུན། ......འདུལ་འཛིན་གྲགས་པ་རྒྱལ་མཚན།(663)
ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་
ཞེས་བྱ་བའི་འགྲེལ་བ། .......... འདུལ་འཛིན་གྲགས་པ་རྒྱལ་མཚན།(714）
ཆོས་ཚན་སོ་གཉིས་པ། བོད་ཀྱི་གནའ་རབས་རྩོམ་རིག་གི་རིགས་དང་ལུས་
ཀྱི་རྣམ་གྲངས་ལས་ལེགས་བཤད་ཅེས་པའི་རྩོམ་ལུས་ཀྱི་རྣམ་གཞག
......... རྒྱ་ཡེ་བཀྲ་བྷོ།(760)



སྡེ་ཚན་དང་པོ།
༄༅། །བོད་ཀྱི་མཁས་པས་མཛད་པའི་
ལེགས་བཤད་ཀྱི་སྐོར།



ཆོས་ཚན་དང་པོ།
༄༅། ། ཕུས་ནུ་ལ་གདམས་ཤིང་བསྟན་པའི་
མདོ་ཞེས་བྱ་བ་བཞུགས་སོ། །
༄༅། །གནའ་ཡུལ་གསེར་ཞྭ་གཡུ……... སྤུན་དུ་འཐམས་པ་གཉིས་ཤིག། །མཆིན་
པ་ན་བའི་རྩི། ཆུ.…...འདུག་འདུག་པ་ལས། །ནུ་བོ་ཡུལ་གཞན་དུ་ལས་བསྐོསྟེ།
བརྙས་པར་གྱུར་ནས།།ཕུ་བོ་ལོ་ཉི་ཤུ་རྩ་དགུ་ལོན་པས། །(ནུ་བོ》(བཅུ)བརྒྱད་
ལོན་བར་འགྲོ་བ་ལ། །བཏམས་ཤིང་། བསྟན་པའི་མདོ།.....ལོ་ཉི་ཤུ་རྩ་དགུ་
ལོན་བ་ལ། །
ནུ་བོ་ན་རེ། བདག་གྱང་ཐོན......དང་སྦྱོང་ཞིང་སློབ་དུ་གཏང་གཏང་ན།།
ད་ནི་ཡུལ…...དགོས་ན། །གྲོགས་གྱི་ནང་ན། །ཁྱོད་ལས། །བདག་ལ་བྱམས་
པ......བགྱེས་པ་ཡང་། ཤིན་ཏུ་དཀའ་སྟེ། །རྟག་ཏུ་དྲན་བ་ནི། །ཞག...དུ།
མྱི་ལམ་ན་སྣངོ། །ཡིད་ལ་ཆགས་པའི་ཚད་ནི། །བརྗོད་ཚ…..ཀྱང་། །དཀའ་
བ་ཚམ་དུ་སེམས་ཤིང་མཆིས། །ད་སླན་ཆད.....གཆིག་ལ། །ལས་གྱིས།
བསྐལ་པས། །མཇལ་མྱི་མཇལ….པག་ཀྱང་། །ཤིན་ཏུ་དཀའ་ན། །བདག་
འདྲ་བའི་རྣམས་གྱི་རིགས་པར། །བཤད་དུ་གསོལ། །བྱམས་པའི་བཀའ་
དྲིན། ནཾ་དུ...... བསྐྱུད་ན། །བཏམས་ཤིང་བཀའ་ཆི་སྩལ་པའི་རྣམས་ཀྱང་། ...



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
...སུ་བབ་པ་ལ། །ཆ་ནོད་ཅིང་མཆིས། །
ཕུ་ན་རེ། །བདགི་ཡིད་ལ.….པ་གཉིས་ཤིག་དྲན་ཏེ། །གཅིག་ཏུ་ནི། །
ཡང་དག་པར་སྙིང་གཆིག......སྤྱི་དང་བྲལ་བས། །ཤིན་ཏུ་ཡང་ཡིད་ལ་ཆགས། །
གཉིསུ་ན། །ཁོ(བོ་ཁྱེད》ལ། །གཏན་ཏུ་འགྲོགས་པ་ཡང་། དཀོན་ཏེ། །མྱི་
དགའ་བའི་མ…..དུ་ག་ལ་རུང་། །ཡོང་གིས་སྙིང་གཆིག་ཕན་ཆད། །ཡུལ་ཉེ…
...རིངས་སྟེ་ལེགས་པའི་དྲོད་ཀྱང་། དཔག་ཏུ་མྱི་རིག། །ཡིད་གྱིས་རྟག་ཏུ་
འདྲུལ་ན། །ངོ་ཕྲད་པ་དང་ཡང་ཆི་མ་མཚུངསྟེ། །ཁྱོད་གྱིས་ལས་བདེ་བ་ཐོབ་ན། །
ཡུལ་གྱིས་བསྐལ་པའི་ཕྱིར། །མི་དགའ་བའི་མདོར་བཟློག་དུ་ཡང་ག་ལ་རུང་།
ཡིད་ལ་ཆགས་པའི་ཕྱིར། ཁྱོད་འགྲོ་བའི་དུས་ལ་མ་བབ་པ་ཚུན་ཆད། །གཆིག་
ལ་གཆིག་བསམསྟེ། །བྲལ་བའི… སྐབས་སྐྱེད་པར་བྱའོ། །ཡོངས་ནི། དེང་བྱེ་
བ་དང་། ད་སྟེ། ལོ་བརྒྱ་ན(བྱེ)བ་གཉིས། །ཡིད་གཆིག་སྟེ། བྱེ་བྲག་མེདོ། །
འདྲི་བའི་རྣམས་གྱང་མཛའ་བའི་ཕྱིར་སྤོབས་པར་བྱས་སྟེ། །ཡིད་ལ་ཆི་དྲན་པས་
ལན…..ཡོངསྣེ། །གདམས་ཤིང་བཆོས་པ་ནི། སླའ། །དེ་བཞིན་ཏུ་ནུས་ཤི་
བུ པ་ནི་དགའོ། །དཀསྟེ(ད་ཀོ་སྟེ)། །ཆུང་ཟད་ཆི་དྲན་བ་ནི། མདོ་ཉི་ཚེ་
ཞིག་བསྟན་གྱིས། །ཡིད་ལ་བབ་པའི་རྣམས་ནི། །གཟུངས་ཟུང་ཞིག། །ཡིད་ལ་
......བབ་ན། །སླར་དྲིས་ཤིག། །།
ཕུ་ན་རེ། ཚིག་སྟོང་པ་བཏམས…...དོན་ཆེད་པོ་ཡུན་དུ་ཡོད་པར་འགྱུརོ། །
ནོར་ཡོད་པ་བྱིན་བ་མི….....ཟད་ཤེས་དེ་ལྟ་བས་ན། བདེན་པའི་ཚིག་བྱིན་བ་
ལས། ཆེ་བ་མྱེདོ།......བཟུང་ལེགསྣ། །དེ་བླངས་པ་ལས། ནོར་དུ་ཆེ་བ་ཡང་



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
ས
མེདོ། །
ནུ་ན་རེ། །སྤྱིར་སྐྱེས་པ་ལ། གང་བདེ་ན་བདེ་བའི་མཆོག་ཡིན། ། ་
ཕུ་ན་རེ། སེམས་བདེ་ན་བདེ་བའི་མཆོག་ཡིན། །སེམས་མི་བདེ་ན། །
གཞན་ཆི་བདེ་ཡང་བདེ་བ་མ་ཡིནོ། ། །
ནུ་ན་རེ། སེམས་བདེ་བའི་ཐབས་ཆི་ལྟར་བྱ། །
ཕུ་ན་རེ། བདག་ལ་མཚང་མྱེད་པར་བྱསྣ། མཐོ་བའི་ས་ན་ཡང་མཐོ་ཞིང་
བདེའོ། །དམའ་བའི་ས་ན་ཡང་། དམའ་ཞིང་བདེའོ། ཡོངས་ཀྱི་རྒྱལ་པོའི་
ཁྲིམས་ལ། །སྲོག་སྲིད་གཉིས་བརྟན་ཏེ། །ཆི་ལ་ཡང་། རན་པར་བྱ་བའི་རིགས་
སོ། །དེ་ལས་འགལ་དང་། །དགྲར་ནི་གྲོགས་ལྟོག །དཔུང་ནི་རྒྱལ་པོས་བྱསྣ། །
མ་སྙམས་པའི་ཡང་མི་མེད་ལ། ཤགས་གདབ་དུ་ཡང་། །ཡུས་མེད་ན། །...
ཆི་ལ་བརྟན། །
ནུ་ན་རེ། །དགོས་པ་ལ་མ་སྟོར་བར་བྱ་བ་གང་།།
ཕུ་ན་རེ། །ཡོངས་ནི་དགོས་པ་ལ་སྟོར་བར་བྱ་བ་གཆིག་གྱང་མྱེདེ། །དེའི་
ནང་ན་མཆོག་བདམས་ན། །(སྲོག)སྲིད་ཉིས་མ་སྟོར་པར་བྱ་འོ། །
ནུ་ན་རེ། །དེ་ལྟར་ན་གཞུང་གང་གིས་གཟུང་པ...
ཕུ་ན་རེ། །གཞུང་དྲང་པོས་ཟུང་ལ། ཡན་ལག་མ་ནོར་བར་སྒྲུབོ། །
ནུ་ན་རེ། །.....ཡིན། མ་ནོར་བས་ཆི་ལྟར་བསྒྲུབ།
ཕུ་ན་རེ། །རྒྱལ་པོའི་ཆོས་ཁྲིམས…..ལ། །སྙོམས་ན། དྲང་ཞེས་བྱའོ། །
ཆོས་ཁྲིམས་ལས་མི་འབྱུང་ཡང་། ཡུས་མ་ཡུས་ཡིན་མ་ཡིན། །བྱེ་བྲག་ཕྱེད་པར་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བྱས་ན། །དེ་ནི་ཡན་ལག་མ་ནོར་པས་བསྒྲུབ་ཆེས་བྱ་ཡོངས་ནི། །མྱིའི་དཔོན་པོ་
བྱེད་ན། །ནམ་ཀ་དང་མཚུངས་པར་སྙོམས་ཤིང་སྲུང་དང་འདྲ་བར་དྲང་ལ། །
ཡུས་གྱིས་མ་རངས་པ་མྱེད། ཆིས(ཚིས)གྱིས་མ་ཁྱབ་པ་མྱེད་པར་བྱ་བའི་རིགས། །
ནུ་ན་རེ། །དེ་ལྟར་བྱས་ན། གཞན་ལ་ཕན་ཞིང་། །ལེགས་བྱང་བདེན་ན། །
བདག་ལ་ཕན་བ་ཆི་ཡོད། །
ཕུ་ན་རེ། །ཡོངས་ནི། གཞན་ལ་ཕན་ན་ཡུན་དུ། བདག་ལ་ཕན། །
གཞན་ལ་གནོད་ན། །ཡུན་དུ་བདག་ལ་གནོད་ཆེས་བྱའོ། །མྱིའི་དཔོན་པོ་སྙོམས་
པར་བྱ་ན། །འཕྲལ་དུ་བདག་ལ་ཕན་འབའ་ཤིག་གི་མདོ་གཟུངསུ་རུང་ངོ། །བུ་
དང་དགྲ་གཉིས་གྱི་ལེགས་ཉེས་ལ་ཡང་། །ཡོན་པོ་མི་བྱེད་ན། །དེ་ལ་མ་རངས་
སོ་ཞེས་ཟེར་བ་སུ་ཞིག་ཡོད། །
ནུ་ན་རེ། །དྲང་པོ…....སྙོམས་པ་འདི་ལྟ་བུའི་གཞུང་གཟུང་ན། ཡུལ་དེ་
ན་ཆི་བཚུན་བར་བྱ། ། །
ཕུ་ན་རེ། ...... ཕྱུག་པོ་བས་ནི། དྲང་པོ་དབུལ་པོ་བཚུན་པར་བརྩིའོ། །
རྐུན་པོ་བས་ནི། ...…..བར་བརྩིའོ། །
ནུ་ན་རེ། དེ་ལྟ་བུའི་གཞུང་མྱེད་ན། ཆི་བཚུན་ཏུ་བརྩིའ།
ཕུ་ན་རེ། ......ཡུལ་དེ་ན། །ཡོན་པོ་ཕྱུག་པོ་ལ་ནི་བསྟོད་ཆིང་བཚུན་བར་
བའོ། །དྲང་པོ་དབུལ….....ནི། འཕྱའ་ཞིང་སྨོད་དོ། །རྐུན་པོ་གཆམ་པུ་ལ་ནི་
དགའ། །སྤྲང་པོ་ཕོངས་པ་ལ་ནི་གཤེའོ། ། །
ནུ་ན་རེ། །དྲང་པོར་སྤྱི་བྱར་མི་རུང་བ་ཞིག་ཡོད་ན། །སྲན་ཆི་ཚམ་དུ་



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
་་་
གཟུགས། །
ཕུ་ན་རེ། །ཉེས་པ་ཡོན་པོ་བྱེད་བྱེད་དེ། གསོན་བ་བས། །དྲང་པོ་སྙོམས་
པ་བྱེད་བྱེདེ་ཤི་ཡང་བླ་བ་ཚམ་དུ་སྲན་གཟུགས་དགོས། །ཕྱི་བྱད་བཟང་ཞིང་ཁ་
དྲང་ལ་སྙིང་ཡོ་དང་ཁོང་གསོབ་དུ་འདུག་པར་མ་བྱེད་ཚིག ། །
ནུ་ན་རེ། །ཆི་མཐོང་ན། མྱི་དགའ་ཞིང་མྱི་ཞིམ་དུ་བརྩིའ། །
ཕུ་ན་རེ། །གསྩགི་ནོར་མཐོང་ན་འདྲེ་མཐོང་བ་དང་འདྲ་བར་སྤྱི་དགའ་
བར་བརྩིའོ། །བསླུ་བའི་ཟས་མཐོང་ན། སྐྱུག་བྲོ་བ་དང་འདྲ་བར། མྱི་ཞིམ་
བར་བརྩིའོ། །
ནུ་ན་རེ། ནོར་ནི་སྡུག། །ཟས་ནི་ཞིམ་ན། འདི་གཉིས་སྟེར་པ། བྱམས་
པ་འདྲ་ན། ཆི་ཕྱིར་དེ་ལྟར་བརྩིའ། །
(ཕུ་ན་རེ) ནོར་ཟས་གཉིས་ནི། །ཡོན་པོར་འགྱུར་བའི་གཉའ་ནན་ཏེ། །
བྱམས་པ་མ་ཡིན་གྱི། །དགྲ་དང… བརྩི་དགོས། །
ནུ་ན་རེ། དེ་ལྟ་བུ་མ་ཡིན་བར། །ནོར་ཟས་སྟེར་དེ་བྱམས་པ་ཡོད་དཾ།
(ཕུ་ན་རེ）ཉེས་གྱིས་དོགསྟེ། །སྟོན་ཆིང་ནོར་སྦྱིན་དང་། །ཡོས་དོག་སྟེ།
གཤེ་ཞིང་ཟན་བྱིན་བ་ནི…..ཡང་དག་ཆེས་བྱའོ། །
ནུ་ན་རེ། །དྲང་པོའི་ཆོས་བྱས་ཀྱང་། །ལ་ལ་འཁྱམས་པ་ཡོད་ན། ཆི་ཉེས།
ཕུ་ན་རེ། །དེ་ལྟ་བུ་ནི་དཀོན་བའི་རིགསྟེ། འགའ་ཞིག་ཡོད་དུ་ཟིན་ཀྱང་། །
བདག་གིས་མ་ཉེན་ཡང་དག་པ་ལ། །དབང་མེད་པར་འོངས་ན། །སུས་ཀྱང་སྤྱི་
སློན་ཏེ། །སྲོག་ཆད་པ་དང་། འདྲས། འགྱོད་པའི་ས་མེད་དོ། །ཡོངས་གྱང་།



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
ཉེས་བྱེ་བྱེད་དེ་ལེགས་པ་ནི། །བརྒྱའ་ལ་གཆིགོ། །ལེགས་བྱེད་བྱེད་ལེགས་པ་ནི།
ཀུན་ནོ། །
ནུ་ན་རེ། འཛངས་པ་ལ་རྣམ་པ་དུ། །བྱ་བ་ལ་གཞུང་དུ། །ཚིག་ལ། ཆུད་
མ་ཟོས་པ་གང་། །
ཕུ་ན་རེ། །འཛངས་པ་ལ་རྣམ་པ་གཉིས་སྟེ། །མཁས་པ་དང་སྙོམས་པ་
གཉིས་སོ། །བྱ་བ་ལ་གཞུང་གཉིསྟེ། །དྲང་པོ་དང་ཡོན་པོ་གཉིསོ། །ཚིག་ལ་ཆུད་
མ་ཟོས་པ་ནི། །མི་དགོས་པ་ལ་མི་སྨྲ་འོ། །ཡོངས་ནི། །ཡ་རབས་གྱི་ཚུལ་བྱ་ན། །
ཧ་ཆང་གཅམ་བུ། །མ་རབས་གྱི་ཆོས་ཆུང་དང་། བྱིས་བའི་ཚིག་ཕྲན་ཚེགས། །
གྱང་གཏང་བའི་རིག......ཕར་མྱི་རྟོགས་པ། །མི་སློབ་པར། །སྙིང་ཆོས་གྱི་ར་
ཆོད་བྱུང་མ་སྨྲ་དང་ལེགསོ། །
ནུ་ན་རེ། །ལྕི(ལྕེ)ཆེས་ན། །སྤྱི་བདེ་ཞིང་ཕོ་ཆེ་བ་མ་ལགས་སམ། །
ཕུ་ན་རེ། །ཡོངས་ནི། །བྱ་འོ(ཆོག) ....ཀྱང་། །ཐོག་ཏུ་ཕེབས་པར་བྱ་
དགོསྟེ། །སྤྱི་བདེ་བ་ཞིག་ཟེར་གྱིས་དོགས་པའི། །ཕྱིར….....མ་དྲིས་པར་གར་སྨྲ། །
ཕོ་ཆེ་ཞེས་ཟེར་གྱིས་དོགས་པའི་ཕྱིར། ཡང་བ་གཆམ། བུ.....བྱར་རུང་ངམ། །
ཡེ་ལྕི་བའི་ཆོས་ནི། །བདག་ལ་དགའ་བ་ཞིག་བྱུང་ངོ། །བདགིས་ལེགས་པར་
ཆུང་ཟད་ཚམ་བྱས་སམ། །བདག་ལ་རུང་བ་དགའ་བ་ཞིག་བདོག་ན། །གཞན་
གྱིས་སྤྱི་ཚོར་གྱིས་དོགས་པ་བཞིན། །ཡ་ཡ་མོ། དྲོད་མི་ཐུབ་པ་འདྲ་བར། སྤྱི་
བྱེད་མྱི་སྤྱོམ། །མྱི་དགའ་བ་ཆེ་ཆུང་ཞིག་བྱུང་ཡང་། །ཡི་ཆད་པ་འདྲ་བར། །མྱི་
བྱེད་མི་སྨྲ། །གཞན་གྱི་ཕྱུགས་ནོར་དང(སླས་མ).....མཐོང་ན། །བཟང་ངོ་



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
ཞེས་མྱི་སྨོན། །བདགི་འཁོར་དང་སྐལ་བ་མཐོངས(ན་སྤྱི་སྡུག).....ངན་ཆེས།
ཕྲལ་དུ། དོན་མེད་པར་མི་སྨྲ། །མྱི་གཤེའ། །བདག་མྱི(སྟོད་ཕར་མྱི་སྣོད)། །
འཕྲལ་དུ་དད་པ་ལཾ། །བདག་ལ་དགོས་པ་ཞིག་ཡོད་ལ། །གླགས(ཡོད་གང་སྣང་།
ཡང).....ཆོས་ཁྲིམས་ལས་འགལ་ཕན་ཆད། །གཞན་གྱིས་མ་ཚོར་བླ་འོ( སྙམ་དུ་
མྱི་བྱེདོ། །)....བདགི་ཉིད་ཤེས་ཕན་ཆད། གཞན་གྱིས་མ་ཚོར་ཡང་། མྱི་
ཕན་བ(ཚམ་དུ་མྱི་འཛིནད། །ཆོས་ཁྲིམས་ལས་མ）འགལ་ན། །ཕྲལ་ལ་སྤྱི་བདེ་
བ་དང་ཉོན་མོངས་པ་བྱུང(ཡང་བཟོད་པར་བྱེད་པ་དང)ཚུལ་འདི་ལྟ་བུ་ལ་་་་་་ .
སྩོགས་པ། བྱེད་པ་ནི་ལྕི་ཞེས་ཀྱང་བྱའོ། །(ཡོང་ནི་མདོར་ན་ཡུལ)ཆོས་དང་
སྦྱར་ཏེ། །བདག་གི་ཆེ་བཞི་བདགིས་བྱས། །གྱང་མ( ཁྲེལ་ནའ། །ཕོ་ཆེ་བ་མ་
ཡིན་གྱི)ལྕི་ཞིང་གཟུངས་ཐུབ་པའོ། །ཡོངསྣེ། །མྱིར་སྐྱེས་ཆོག་གྱང་། །ལེགས་པ་
གཞན་མི་ནུས་ན་ཡང་། །མྱིའི་ཆོས་བཞིན་ཆི་ནུསུ་བྱ་བའི་རིགས། །
ནུ་ན་རེ། སྤྱིའི་ཆོས་ནི་གང་། །མྱི་ཆོས་མ་ཡིན་པ་ནི་གང་། །
ཕུ་ན་རེ། སྤྱིའི་ཆོས་ནི། །དྲང་ཞིང་སྲི་ཞུ་དང༌། དེས་ཤིང་མཉེན་བ་དང་།
སྙིང་རྗེ་འེ་ཞིང་། དངན་ཆན་མེད་རྗེས་དང་ཁྲེལ་ཡོད། སྙིང་ཆུང་ཞིང་བརྩོན་
འགྲུས་ཆེ་བ་ཡིན་ཏེ། །འཛངས་ཡིད་མྱུར་མྱེད་གྱང་། །འདི་རྣམས་ལུས་ལ་ཡོད་
ན། །ཀུན་གྱི་སྙིང་དུ་འོང་ཞིང་སྲིད་བརྟནད་ནོ། །མྱི་ཆོས་མ་ཡིན་པ་ནི་ཡོ་ཞིང་
གཐུམ། ཡང་ཞིང་ཁྲེལ་དང་རྗེས་མྱེད། །སྙིང་རྗེ་མྱི་ཤེས་ཞིང་དངན་ཚན་ཆེ་བླ་
ཁྱད་བྱེད་ཆིང་ལེ་ལོ་ཆེ་བ་ཡིན་ཏེ། །འདི་རྣམས་ལུས་ལ་ཡོད་དང་། ཀུན་གྱི་ཡིད་
དུ་མི་འོང་བ་ཡིནོ། །



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ནུ་ན་རེ། །སྲི་ཞུ་ཆེ་བ་ནི་གཆམ་བུ་མ་ཡིན་ནམ། །མཉེན་བ་ནི་མཛི་མ་
ཞམ་ཆེ་བ་མ་ཡིན་ནམ། །སྙིང་རྗེའི་ནང་ན། །ངོ་སློག་མྱེ་ཕོད་པའི་ཤས་མེད་དམ།
གཐུམ་བ་ལ་དཔའ་བའི་ཤས་མེད་ཏམ། །
ཕུ་ན་རེ། ཆི་བྱའོ་ཆོག་ལ་ཡང་། །དམྱྀགསུ། །ཕེབས་པར་བྱ་དགོསྟེ། །སྲི་
ཞུ་ཡང་དམྱྀགསུ་མ་བབ་ན། །གཆམ་བུའོ། །དམྱྀགསུ་བབ་ན་སྲི་ཞུའོ། །བྱ་འོག་
ཆོག་ཐོག་ཏུ་ཕེབས་པར་བྱས་ན། །མཉེན་ཞེས་འཛི་མ་ཞམ་མི་འགྱུར་རོ། །ཐོག་
ཏུ་མ་བབ་ན། ཆི་ལྟར་གཚབས་གྱང་། ངོ་སློག་མ་ཡིན། འཆལ་བ་ཡིནོ། །སྙིང་
རྗེ་ཞེས་བྱ་བ་ནི། །ཉམས་ལས་མྱི་དཔོག་པར། །བགས་མེད་པ་དང་། ཡོན་པོའི་
ཆོས་བྱསྟེ། མ་ཉེས་པར། སྙམས་ལས་བཆད། །དུ་རུང་ངམ། །དཔའ་ཞེས་བྱ་
བ་ནི། །དགྲ་ལ་སྩོགས་པ་ལ། །དྲག་ཤུལ་དང་། གཐུམ་པོ་བྱ་དགོས་པའི་དུས་
ན། །དམྱྀགསུ་ཕེབས་པར་བྱས་ན་ནི། དཔའ་བ་ཡིན་གྱི། སྤྱི་དགོས་པར་གཐུམ་
པོ་ལ། །དཔའ་ཞེས་སུས་ཀྱང་བསྟོད། །འདི་ནི་དཔའ་བ་མ་ཡིན་གྱི། །ངན་པ་
ཡིནོ། །
ནུ་ན་རེ། །ལེགས་པ་ཆེར་མ་ནུས་ན། །ཆུང་ཟད་ཚམ་བྱསྟེ་ཕན་བ་ཆི་ཡོད། །
ཕུ་ན་རེ། ཁོང་ན། །འཛངས་གྱི་རྒྱུ་མྱེདེ་ན་ཡང་། ལེགས་པ་གཞན་མ་
ནུས་ན་ཡང༌། ཡུལ་ཚིས་གྱིས། །ཉེས་པར་བརྩི་བའི་རྣམས། །སྤྱི་བྱེད་པར་ཐུབ་
ན་ཡང་། དྲང་པོ་བརྟན་པོ་ཞེས་བྱ་བ་ཡིན་ཏེ། །དེ་ནུས་གྱང་ཕན་ཆེའོ། །ཉེས་
པ་ནི་ཆུང་ཡང་ཐོང་ཤིག ལེགས་པ་ནི་ཆུང་ཡང་། བྱོས་ཤིག
ནུ་ན་རེ། །བྱའོ་ཆོག་ལ་གྲོསུ་མྱི་བྱར་མི་རུང་ན། །གྲོས་ཀྱི་ཐབས་ཆི་ལྟར་བྱ། །
10



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
ཕུ་ན་རེ། ཡེ་ནི་གྲོས་གྱི་མགོ་རྩིངས་ལ། བཆོས་པའི་རྣམས་མངས་དང༌།
འཚལ་ཆེས་བྱའོ། །གྲོས་སུ་བྱའོ་ཆོག ཐོག་མ་ནས་གྱང་། །ཞིབ་ཏུ( གཞིགས)ལ།
དམྱྀགསུ། ཕེབས་པར་བྱས་དང་། །འཕྱིས་འཆོས་སྤྱི་དགོསོ། །བགྲོ་ཞིང
(བསམ)མོ་ཆོག །ནི། །ཡིད་གློད་དེ། ཡངས་པར་བསམས་དང་། དམིགས་
ཕེབས་པ་འོང་ངོ། །ཇི་ལ་ཡང་། །དོགས་པ་དང་། ཤ་དང་ལན་གླན་བར་བྱས་
དང༌། །ཆེད་ཆུང་ངུ་ལ་དཾདུ་སེམས་པས། །དོན་ཆེན་པོ་ཐོག་ཏུ་སྤྱི་ཕེབས་པར་
འོང་ངོ། །གྲོསུ་བྱ་བ་ནི། བདག་གིས་བདག་ལ་གྲོས་ལན་བཐབ་སྟེ། །རུང་ངམ་
མྱི་རུང་གི་བྱེ་བྲག་ཕྱེ་ལ། །བྱ་བ་གཆིག་ཡོད…....། །གྲོགས་དང་སྙིང་གཆིག་
དང་། མཚང་དུ་མྱི་འགྱུར་གྱི། །དཔྱས་གྱིས་དོགས(པ་ཙམ) སྤོབས་པར་བྱས་ལ།
ཐེལ་གྱིས(ཕོབ་ལ། ཟླུག་སྟེ།)ཚིགས་བསྨུག་ལ། སྤྱིས(བྱ་བ་གཅིག་ཡོད)དོ། །
ཕལ་གྱིས་བསྡུས་ན། །བདགིར(འགྱུར་བ་གཅིག་ཡོད་དོ། །ཆིག་ཏུ་བརྗེད་པ་
དང་། དཔྱད》དུ་བྱ་བ་ལ་ཡང་། དེ་ཡོན་བ(ཡིན་བ་ཙམ་གྱི་ཚད། དེར་འོང་བ་
འདྲ་ཞེས་བྱ་བའི་རིགས་གྱི། གདོན་མི་ཟ་ཞེས་བྱ་བ)ནི་དཀསྟེ། །ལ་ལ(རུང་བ་
འདྲ་བ་ལས་མི་རུང་། ལ་ལ་མྱི)རུང་བ(འདྲ་བ་ལས་རུང་བ་ཡོད་དེའ་ཐོག་ཏུ་མ་
བབ་དང་བདག་སུན་པར་འོང་ངོ། །གྲོས་སུ་བྱ་བ་ལའ། ལ་ལ་བདེན་བ་ཟེར་
ཞིང་འོང་བ་དང…..》བདགིས། བདེན་བའི་ཚིག… སྤྱི་རུང་བ་ལ། རུང་ཞེས་
ཟེར་པས... འཕྱིས་མ་རུང་བར་མངོན་བཞིན་དུ། བད….རུང་བར་མངོན་
བཞིན་དུ་ལོག་པར་དྲངས་པ་ཉེས་ཆེའོ། །གཆིག་དུ་ན….ཁ་ནས། འཕྲོག་སྟེ།
བདག་གིས་སྔར་དྲན་བ་སྐད་དུ་བྱས་ནས། གྲོགས་གྱི་ཡིད་དུ…....སྟེ། །ཐེལ་
11



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
གྱིས་འབེབསུ་མྱི་བཐུབོ། ཡོང་ཡང་། གྲོས་བྱ་བ་ནི། །གཆིགིས་མྱི་རིག་གྱིས་
དོགསྟེ་མང་དུ་བསོགསྟེ། །གང་བདེན་བ་གཟུང་བ་ཡིན་ན། །བདག་ཟེར་བ་ལྟར།
མྱི་བྱར་མི་རུང་ན་ལྟ། །གྲོས་བྱར་ཡང་། ཆི་དགོས། །བདེན་བའི་ཚིག སུ་ལས་
འོང་གཏོལ་མེད་གྱིས། །རུས་ཆུང་བྱད་ངན་ཆེས་བརྙསུ་མྱི་རུང་ངོ། །ཡང་དག་
པར། བདེན་ཏེ། མ་ནོར་ན། །སུའི་ངག་མཉན་གྱང་བླའོ། །གཞན་གྱི་ཚིག་རྡ་
མ་ཕྲད་པ་ཞིག་ཟེར་ན། །དགོས་པ་ཡོད་སྲིད་གྱིས། །མ་སྐྱེངས་པར་རྗེས་ནས་
དྲིས་ཤིག གཆིག་དུ་སླ་རྣམས། ཡིད་ཆེས་པ་མ་ཡིན་ན་འཕྲལ་དུ་དྲན་ནོ་ཆོག་
གཞན་ལ་བརྗོད་ཆིང་སྨྲར་མྱི་རུང་བ་ཞིག་གྱང་ཡོད་དོ། །བདག་བདེན་ན་ཡང་། །
གཞན་ལ་ན་ཞིང་གནོད་པ་དང་། བྱ་དགོས་ན་ཡང། །ཐབས་དང་སྦྱར་ཞིང་བྱ་
བའི་རིགས། །མྱི་འཕྱི་ཞིང་ཁ་ཚས་ཟེར་བའི་ནང་ན། ལ་ལ་ཕྲལ་དུ་དྲན་བ་དག་
ཡོད་སྲིད་གྱིས། །སྙིང་ཚོད་བླང་བའི་རིགས་སོ། །
ནུ་ན་རེ། །ལསུ་བྱ་འོ་ཆོག་ལ་དམྱྀགསུ་ཕེབས་པར་བྱ་ན་ཆི་ལྟར་བྱ། །
ཕུ་ན་རེ། །སྤྱི་ལ་ལ་གཞུང་ལ་ནི་རྩིང་ཚིག་ལ་ནི་ཞིབ་པ་ཡོདོ། །མྱི་ལ་ལ་སྤྱི་
དགོས་པའི། ཡན་ལག་ལ་ནི་ཞིབ་ཆིང་དགོས་པའི་མདོ་ལ་ནི་རྩིང་བ་ཡང་ཡོད་
དོ། །ཡང་དག་པར་ན་ནི། །མདོ་མ་ཤོར་ན། །ཡན་ལག་ཀུན་གྱང་ཞར་ལ་
འདུསྟེ། དེ་ལས་འདའ་བ་ཡང་མྱེདོ། །གཆིག་ཏུ་ན་མྱོང་ཞིང་ཤེས་པ་ལ། །འདྲི་
བ་ཡང་མ་ནོར་བའི་མཆོག་ཡིན།
ནུ་ན་རེ། །ལས་བྱའོ་ཆོག་གྲོགས་དང་འགྲོགསྟེ་བྱ་དགོས་ན། །གྲོགས་སྤྱི་
དགའ་བར་ཡང་མ་གྱུར་ལ། ལས་ཀྱང་མ་ནོར་བར་ཟིན་པར་བྱ་ན་ཆི་ལྟར་བྱ། །
， 12



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
.
ཕུ་ན་རེ། །གཞན་གྱི་ཚིག་བཟང་ངན་ཅི་བྱུང་ཡང་། །སུན་དབྱུང་བ་དང་།
ལྟག་ཆོད་བགབ་ཟུང་མི་བྱ་བར། །ཡངས་ཞིང་ཤོང་བར་བྱས་སྟེ། །མདོ་གང་
གིས་གཟུང་བ་ཉིད་མ་ནོར་བར་བསྡུའ། །སུན་སྤྱི་དབྱུང་དུ་མི་རུང་བ་ཞིག་ཡོད་
ན་ཡང་། །ཁོ་མ་སྐྱེངས་པར། ཚིག་འཇམ་པོས། །དལ་ནས་བཞོ་སྟེ་བྱས་ན། །
གཞན་སྤྱི་དགའ་བར་ཡང་མ་གྱུར་ལ། ལས་གྱང་མ་ནོར་པར་ཟིན་དུ་རུངོ། །
ནུ་ན་རེ། །སྤྱི་ནོར་དད་ཆན་ལ། །ཡོངས་ནི་འཛངས་པ་ཞིག་དང་། ལས་
ལྷན་ཆིག་ཏུ་བབ་ན་ཆི་ལྟར་བྱའ། །
ཕུ་ན་རེ། །དེ་ནི་འཛངས་སུ་ཟིན་ཀྱང་། །ཡོངས་གྱིས་ནོར་དད་ཆེ་དང༌།
འཛངས་དྲང་པོ་ཞེས་དཔྱད་དུ་མི་དགྱིས། ཐོག་མ་ནས་སྤྱི་འགྲོགསུ་རུང་ན་རྩོད་
པའི་ཡུ་བ་ཆདོ། དེ་ལྟར་མ་རུང་ན། ཕུགས་འཇམ་དུ་བགྱིས་ལ། བདག་ལ་
མཚང་གིས་མ་འགོས་པ་དང་དྲང་པོའི། གཞུང་མ་ཤོར་པར་གྱིས་ཤིག། །།
ནུ་ན་རེ། །གཞུང་མ་ཤོར་པར་བྱས་དང་། །ཁོའི་ཡིད་དང་འགལ་ཏེ། །མྱི་
དགའ་བར་འགྱུར་ན་ཆི་ལྟར་བྱ། །
ཕུ་ན་རེ། །མི་དགའ་བའི་རིམ་འགྲོ། འཇམ་པོས་བྱ་བར་ཟད་དེ། །ཡོང་
ནི། །མི་དགོས་པ་ལ་མ་བྱས། སྨྲ་མི་དགོས་པ་ལ། །མ་སྨྲས་ན། །ཡོན་པོའི་ཡིད་
དང་འཐུན་བར་མ་བྱས་པ་ནི། །ཡོན་པོ་མ་ཡིན་གྱི་ལེགས་གྱི་ར་བ་འོ། །ཡེ་ནི།
ལས་གྱི་ངོ་ཤེས་པར་བྱོས་ཤིག མ་རྟོས་ཤིག། །
ནུ་ན་རེ། །བློན་གདབ་ན་ཚ་ལྟར་གདབ། །
ཕུ་ན་རེ། །བློན་གདབ་དུ་ཆུད་དོ་ཆོག་ལ། །ཉེས་པ་ཡོད་ན། །ངོར་བློན་
13



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཐོབ་ཤིག ངོར་བློན་མ་ཐེབས་ན། །དཀོག་དཔྱས་མ་བྱེད་ཅིག། །ཡེ་ནི་ཕ་རོལ་
པོ་ལ། བློན་གདབ་དུ་རུང་ཡང་དག་ལཾ། །ཉེས་ཡང་དག་པར་རྟོགས་ན། །
གདབ་བོ། གཞན་ལ་འཕྱའ་བ་ལ་ནི། །མཁས། །བདག་ལ་ནི་སྤྱི་རིག་པ་མང་ངོ། །
ཕ་ལོག་ལ་དཔྱས་བྱ་བ་འདྲ་བར། །བདག་ལ་ཡང་ཆི་ཡོད་པ་བསལ་ཏེ། །ཡོད་
དང་ཕྱི་འཆད་མྱི་བྱ་བར་བཆད་ན་བདག་གིས་བདག་བཆོས་ཞེས་བྱའོ། དེ་ལྟར་
བདག་གིས་སྤྱི་ནུས་ན། གཞན་ལ་དཀོན་དཔྱས་བྱར་རུང་ངམ། །
ནུ་ན་རེ། །བློན་གདབ་པའི་ཚད་ཆིས་གཟུང་། །བདག་ལ་བདག་གིས་
བཆོས་པ་ནི་དཀའ་ན། །མཛའ་བོ་ལ་ལ་དང་། །གཆིག་གི་གཡོ་གཆིགིས་གཟུང་
བར་བྱ་ན་རུང་ངམ་མི་རུང་། །
ཕུ་ན་རེ། །བློན་གདབ་དུ་རུང་བའི་ཚད་ནི། །བློན་བཏབ་ཀྱང་། །སྤྱི་
དགའ་བའི་མདུད་པར་སྤྱི་འཛིན། །གཡོ་གཏོང་བར་འགྱུར་ན། བློན་གདབ་དུ་
རུངོ། གཡོ་འཛིན་པའི་ཟླ་ནི། །ཡང་དག་པའི། །སྙིང་གཆིག་པ་ཡོད་དང་
ལེགས་གྱིས། །འཛི་མ་ཞམ་མ་བྱེད་ཆིག། །མི་མང་པོའི་ནང་ན། མ་སྨྲ་ཤིག། །
ནུ་ན་རེ། །འཁོར་བདེ་དང་བྱ་ན་ཆིས་བསྡུའ།
ཕུ་ན་རེ། །ཆུ་གང་དང་གཟུངས་ཡོད་པར་བྱས་ལ་སེམས་འཐུན་བར་བྱས་
དང་། འཁོར་བདེ་བར་མ་ཟད་གྱི། །གར་སོང་ཡང་བདེ་བར་འོང་གིས། །བུ་
ཞིག་ན་ཕའི་སེམས་དང་འཐུན་བར་བྱོས་ཤིག ནུ་བོ་ཞིག་ན། །ཕུ་བོའི་སེམས་
དང་འཐུན་བར་བྱོས་ཤིག། །བྲན་ཞིག་ན་རྗེ་བོའི་སེམས་དང་འཐུན་བར་བྱོས་
ཤིག། །ཆུང་མ་ཞིག་ན། །ཁྱོའི་སེམས་དང་འཐུན་བར་བྱོས་ཤིག། །གཡོག་ཆིག་
4



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
=
ན། དཔོན་པོའི་སེམས་དང་འཐུན་བར་བྱོས་ཤིག། །དེ་ལྟ་སྟེ། གཞུང་མ་ནོར་
པར་བཟུང་ལ། །སེམས་འཐུན་བས། བསྡུས་ན། །ཀུན་ཀྱང་བདེ་བར་རུངོ། །
སེམས་སྤྱི་འཐུན་བ་ལས། །ནད་ཆེ་བ་མྱེདོ། །
ནུ་ན་རེ། །དེ་ལྟར་རུང་ན། བདེ་བ་ནི་འགྱུར་ནི། སེམས། འཐུན་བ་
ཐབས་ཆི་ལྟར་བྱའ། །
ཕུ་ན་རེ། །དེ་ནི་བླ་མ་རྣམས་གྱིས་གྱང་། འོས་ཤིང་རན་པ་དང༌། ཐོག་ཏུ་
ཕེབས་ཤིང་། མྱི་མརྙས་པར་བྱསྟེ། །ལེགས་པ་དྲང་པོའི། ཆོས་གྱིསབཀོལ་ལོ། །
འོག་མ་རྣམས་གྱིས་གྱང་། །ལྟ་རྒྱབ་གཉིས་རྒྱུན་མི་འཆད་པ་དང་། ཕུགས་བདེ་
བར་དགོངས་པ་ལས་བལྟས་ན། །ལས་ཀྱང་རྒྱུན་སྤྱི་གཆད་པར་བསམ་མོད། །
གཆིག་དུ་ན། བླ་མ་བཚུན་ཞིང་ཕངས་པར་བརྩི་སྟེ། །ཆི་ལ་ཡང་། གུས་ཤིང་
རིམ་པ་ཡོད་པར་བྱས་ན། །ལེགས་བདེ་བར་འཐུནོ། །ཡོངས་དགའ་ན་ནི། །
སྐྱིད་པ་ཡིན། །མྱི་དགའ་ན་ནི་སྡུག་པ་ཡིན་གྱིས། །ཁྱིམ་ན་འདུག་ན། ཧ་ཆང་
མ་འཆུར། །མྱི་དགོས་པའི་ཡོ་ལང་འོག་མ་ལ་མ་བསྐྱེད། །རིང་པོར་མི་ཐོགས་པ་
ལ། །འོག་ལ་མི་དགའ་བར་མ་གྱུར་ལ། ལས་ཟིན་དུ་རུང་ངོ། །གཆིག་དུ།
རྒན་གཞོན་དང་། དཔོན་གཡོག་དང་རྗེ་གོལ་གྱི་ཚུལ་ཡོང་པར་བྱས་ལ། །ཡུལ་
ཆོས་གྱི་ཉེས་པ་བྱེད་དུ་མི་གཞུགས་པར། ནན་ཐུར་གྱིས་ཁུགས་པར་བྱའོ། །
ནུ་ན་རེ། །ཚུལ་ཡོད་པ་ཆི་ལྟ་བུ། །
ཕུ་ན་རེ། །གཞོན་བ་དང་། གཡོག་བྲན་ཞེས། །ས་རྡོ་དང་མཚུངས་རྗེད་
ང་བ་དང་། མྱི་མྱི་ཕངས་པ་དང་། རྒྱུད་དང་རྟེན་མེད་པར་མྱི་བྱའ། །བདགི་
15



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཉམས་ལས་བླངསྟེ། །བཀོལ་ཞིང་སྤྱད་པ་ཡང་། །རན་བར་བྱའོ། །བུ་ཚ་དང་
གཞི་རྟེན་ཡོད་པར་བྱས་ན། །བདག་ལ་ཡང་ཕན་ཁོང་ཡང་དགའ་ཞིང་སྙིང་ཉེའོ།།
འདི་ལྟར་ན། ཚུལ་ཡོད་ཆེས་བྱའོ། །ཚུལ་ཡོད་ན། ཡུལ་ཆོས་གྱི་ཉེས་པ་བྱེད་དུ་
མི་གཞུག་སར། །ནན་ཐུར་བྱས་པ་ལ། མི་དགའ་བར་བྱེད་པ་སུ་ཞིག་ཡོད། །དེ་
ལྟར་མ་གྱུར་ན། དྲང་པོ་ལེགས་པའི་ཆོས་ཡིན་ཏེ། །རྗེ་གོལ་གཉིས། དཔོན་
གཡོག་གཉིས་རྒན་གཞོན་གཉིས། དྲང་པོ་ལེགས་པའི་ཆོས་བྱེད་ན། །དེ་ལ་སྤྱི་
སྨོན་གྱི་འདུའ་བའི་མི་སུ་ཞིག་ཡོད།
ནུ་ན་རེ། །བྲན་དུ་ཕ་གོལ་པོ་ལས་ལྷག་པ་ཡོད་དོ། །
ཕུ་ན་རེ། །ཡང་དག་པར་སྙིང་ཉེ་བ་ལས། ལྷག་པ་མེད། སྙིང་ཉེ་ལ་ཕ་
གོལ་པོ་ཡིན་ན། དེ་ལས་ལྷག་པ་ཡང་། ག་ལ་ཡོད། །སྙིང་རིང་ན། ཕ་གོལ་པོ་
ཡང་སྤྱི་ཕནོ། །སྙིང་ཉེ་ན་བཚོན་ཡང་བླའོ། །
ནུ་ན་རེ། །བྲན་གཡོག་རྒོད་བག་ཆན་དང་། བླུན་པོ་ངན་པ། བཀོལ་ན།
ཆི་ལྟར་བྱ། །
ཕུ་ན་རེ། །ཡོང་ནི། །ཡ་རབས་ནི། དྲིན་གྱིས་བཀོལད། མ་རབས་ནི། །
ནན་ཐུར་གྱིས་བཀོལ་ཞེས་བྱ་མོད་གྱི། །འཛངས་ངན་ཀུན་ལ་ཡང་། དྲིན་དང་
ནན་ཐུར་མེད་དུ་མི་རུངོ། །རྒོད་བག་ཆན་ནི། །ནན་ཐུར་གྱིས་དྲག་དུ་བཀུག་ལ།
མྱི་བྱེད་པར་ཐུབ་ན། འོར་ཆེ་ཞེས། ཚིགིས་བསྟོད་ཆིང་ཚིག་དྲངོ། །ངན་པ་ནི།
ཆི་ལྟར་བྱ་བའི་ཐབས་བསྟན་ཅིང་། ནུག(ཉུག)ཆིག་ཆེས། ཡིད་བསྲིང་སྟེ་
གཞེན་གདབོ། །བར་བར་ལེགས་པ་འགའ་ཞིག་བྱུང་ན་ཡང་། འོར་ཆེ་ཞེས་
16



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
ཚིགིས་བསྟོད་དེ། །སེམས་གསོའ་ཞིང་། ཡི་མ་ཆད་མ་གྲམ་པར་བྱའོ། །ནུས་པ་
ཚམ་ལ། །བྱེད་དུ་མྱི་བཐུབ་འམ། །ཉེས་བྱེད་ན། །ནན་ཐུར་སྐྱེད་ཆིག། །
ནུ་ན་རེ། །གཡོག་བྲན་གཉིས་ལེགས་ཉེས་གཉིས་ཞིག་བྱས་ན། །ཆད་པ་
དང་བྱ་དགའ་བྱ་བ་ཆེད་ཆེ་འམ་ཆུང་། སྤྲོ་བ་ཡང་མཚངས་མ་བྲུས་ན་ནི་སྙིང་སྤྱི་
ཚིམ། །བྲུ་དྲགས་ན་ནི། །ཡི་ཆད་ན་ཆི་ལྟར་བྱའོ། །
ཕུ་ན་རེ་ཆད་པ་ནི། །ཉེས་པ་བྱེད་དུ་མི་གཞུག་པའི་སྡིགས་མོ། །བྱ་དགའ་
ནི། ལེགས་པའིཞོ་ཤ། ཁོང་ན་མ་ལུས་པའི། །ཚིག་འདྲེན་པ་སྟེ། །འདི་ནི།
ཐོག་ཏུ་ཕེབས་པ་དང་། མདོང་རྩོལ་ཆེར་བྱ་བའི་རིགས། །སྤྲོ་བའི་གྱོད་ཚམ་ལ་
ནི། །ཁོ་ན་ཉིད་གྱིས། །ཆི་ཉེས་པའི་ཕྱིར། སྤྱོས་པས། ཆོག་གིས། །ཕ་མྱེས་ལ་
སྩོགས་པ སྨོས་ཤིང་སྨྲོས་པ་ནི། ཡི་ཆད་པར་འོང་གིས། །མཚང་བྲུ་བའི་སྤྱི་
རིགས་སོ་ལེགས་པ་བྱས་ཀྱང་ངོ་སོ་མེད། །ཉེས་པ་བྱས་གྱང་། གྱོད་མྱི་རྨ་བ་ནི། །
ཆིས་འཇམ་ཞིང་ལེགས་པ་མ་ཡིན་གྱི། འཁྲུག་པ་ཡིན་ནོ། །
ནུ་ན་རེ། སྲི་ཞུ་བྱ་ན་ཆི་བཟང་། །
ཕུ་ན་རེ། །བུ་ཚས་ནི་ཕ་མ་དང་། གཉེན་བཤེས་མི་འགྱོད་པར་ནུས་ན།
སྲི་ཞུའི་མཆོགོ། །གཡོག་བྲན་གྱིས་ནི་རྗེ་བོ་དང་དཔོན་པོ་མྱི་གཤེ་བར་ནུས་ན། །
སྲི་ཞུའི་མཆོགོ། །དེ་ལྟར་ནུས་ན། །བདགིས་ཆི་བྱའོ་ཆོག་ལ། །བདེ་ཞིང་ཡངས་
པར་འོང་ངོ། །ནོན་སྙིང་མ་ཚང་བ། །མྱི། གཞན་གྱི་ངག་ཉན་པ་དང་། བསམ་
པ་ནོར་པས། །རྗེ་བོ་དང་དཔོན་པོ་དང་ཕ་མ་མན་ཆད། །གཉེན་གྲོགས་དང་། །
བྲན་ཡན་ཆད་བསད་པ་དང་། །འབྱེ་འཐབ་པ་ཡོད་དོ། འདི་ལྟ་བུའི་མྱི་ནི། །
17



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
་
ས
--
-
-
-
--
-
-
-
-
མཐོང་ངོ་ཆོག་གིས། །འདྲེ་དང་མཚུངས་པར་བྱ་བའི་རིགསོ། འདི་ལྟ་བུ་སྤྱི་
རིགས། མ་ཉེས་པ་ཡང་། །གསོད་ན། །དེས་ཕྱི་མ་བསད་པ་གག་ཡིན། །དེ་ལ་
བལྟས་ན། །ཕྱི་མ་ཡིན་ཏེ་འདྲེ་བར་མངོན་ནོ། །མི་ལ་ལ། །ཤ་རུས་གྱིས་གཉེན་
བ་བས། །ཆུང་མ་གཉེན་བར་བརྩི་བ་ཡོད་དོ། །ཆུང་མ་ཆི་ལྟར་སྡུག་གྱང་ཉོར་
རྙེད་གྱིས། །ཕ་མ་དང་ཕུ་ནུ་བོ་ཆི་ལྟར་མྱི་སྡུག་གྱང་། །གུད་ནས་བཚལ་དུ་མྱ་
རྙེད་དོ། །དེ་ལྟ་བས་ན། །བུ་དང་ཆུང་མ་བས་ནི། །ཕ་མ་དང་ཕུ་ནུ་བོ།
ཕངས་པར་བརྩི་དགོས། - །བུ་ཚ་ཕ་མས་གསོས་ཏེ། །ཕངས་པའི་རིམ་འགྲོ་མྱིག་
དང་མཚུངས་པར་བྱས་པ་ཡང་། །རྒས་པའི་བསེལ་དང་ལན་གློན་བར་དགོས་
ཟད་དེ། །སྐྱེས་ན་སླར་ལན་གློན་ཞིང་ཆི་ནུས་གྱིས་བྱ་བའི་རིགས། །དཔེར་ན།
གཆན་ཟན། མཚའ་དང་བྱ་རྒོད་གྱི་བུ་ཡང་། །ཕ་མའི་དྲིན་གྱི་ལན་གློན་ན།
རྩིའི་བུ་ལྟ་ཆི་སྨོས་མ་རབས་གྱིས་ཕན་གཞན་དུ་གདགསུ་མྱེད་གྱང་། །ཕ་མའི་
ངག་མཉན་ཏེ། ཡིད་དང་མ་འགལ་པེའི་རིམ་འགྲོ་ཆེར་བྱ་བའི་རིགས། །ཕ་མ་
ཡོད་གྱི་བར་དུ། །བུ་ཕོ་སྨོས། །ཤེས་གྱང་། བློན་གདབ་པའི་རིགས་གྱི། །སོ་
ནམ་གྱི་དབང་བྱ་བའི་མྱི་རིགས། །བུའང་ཐུགས་ཐུབ་མྱི་བྱེད་ན། མནའ་མ་ལྟ་
ཆི་སྨོས། །ཕ་མ་དང་བླ་མ་ལ། སྲི་ཞུ་མྱེད་ན། དེ་ནི་ཕྱུགས་དང་མཚུངས་གྱིས། །
མྱི་ཞེས་མིང་མ་གདགས་ཤིག། །
ནུ་ན་རེ། །བྱམས་པ་ཞིག་ཡོད་ན་ཆི་ལྟར་བྱ། །
ཕུ་ན་རེ། །ལེགས་པ་ལ་དེའི་སྙིང་དང་མཚུངས་པར། །རྗེ་བོ་དང་དཔོན་
པོ་ཞིག་བྱམས་ན། །གག་ན་ཡང་། དྲོད་མི་ཐུབ་པ་དང་། །གཞན་ལ་ནམ་ཞིག་
18



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
ན། བུ་ཚའི་གནོད་པའི་ཚུལ་དུ་མ་བྱེ་ཆིག བདག་ཤི་བའི་ཕྱི་ན་ཡང་། །ཕངས་
པའི་མྱེ་ངན་གཞགི། །མྱི་ཕངས་པའོ། ཤིར་དགའ་བ་མྱི་གཞགོ། །ཡོང་ཡང་སྤྱི་
འོ་ཆོག་ཡིད་འཇོག་པར་བྱོས་ཤིག ། །
ནུ་ན་རེ། །ཡིད་འཇོག་པ་ཆི་ལྟར་བྱའ། །
ཕུ་ན་རེ། །ཆི་ཡང་མི་བརྫུན་ན་ཀུན་ཡིད་ཆེསོ། །ཡིད་ཆེས་ན། །ཀུན་ཡིད་
འཇོག་པ་དེ་ནས་འབྱུངོ། །
ནུ་ན་རེ། །བྱམས་པས་ཆི་བྱིན་ན་ཆེ།
ཕུ་ན་རེ། །རྗེ་བོ་བྱམས་ན། སྲིད་བྱིན་བ་ལས། བྱིན་བ་ཆེ་བ་མྱེད།
དཔོན་པོ་བྱམས་ན་འཛངས་ལོ་བ(ལོབ)པར་བྱས་ན། བྱིན་བ་ཆེའོ། །
ནུ་ན་རེ། བདག་ལ་གཡོག་མཁོའ་བ་ཞིག་ཡོད་ལ། ནོར་བྱིན་ཏུ་ནི། །
བདག་ཀྱང་དབུལ་བས། །ཆེན་པོ་བྱིན་དུ་མྱི་བདོག་ན། །ལན་ཆིས་གླན། །
ཕུ་ན་རེ་དེ་ནི་སྲིད་མྱེ་སྟེར་པའི། །ཆོས་ཤེས་པར་བྱས་ན། །དེ་ལས་ལན་དུ་
ཆེ་བ་མྱེདོ། །ནོར་ཡང་དེའི་ནང་ན་ཆོག་པར་ཡོད་དོ། །ཆི་ལ་ཡང་བྱམས་པ་དང༌།
སྡང་བ་གཉིས། །བྱེ་བྲག་ཕྱེད་པར་བྱོས་ཤིག བྱམས་པ་ཡིན་བ་ལས། །མ་རིག་
སྟེ། སྡང་བར་བསམས་ན་ཡང་ཉེསོ། །སྡང་བ་ཡིན་བ་ལས། མ་རིག་སྟེ།
བྱམས་པར་བྱས་ན་ཡང་ཉེསོ། །ལ་ལ་སྙིང་ནས་སྡང་བ་མ་ཡིན་བ་ལས། ། ཁོའི་
ཆོས་དང་འཐུན་བར་བྱས་ན་ལེགས་པ་མ་ཡིན། །ཉེས་སྟེ། །བྱེད་དོ་ཆོག །མ་
ནོར་ནས། །སྡང་བ་དང་མཚུངས་པར་འགྱུར་བ་ཡོདོ། །
ནུ་ན་རེ། །དེ་གསུམ་ཆི་ལྟ་བུ། །
19



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཕུ་ན་རེ། །བདགིས་ཉེས་གྱིས་དོགསྟེ། །བཆོས་ཤིང་གཤེ་བ་དང༌། བདགི་
སྐྱོན་དྲང་པོར་སྨྲ་ཞིང་། སྟོན་པ་ནི། །བྱམས་པ་ཡིན་ན། །བདགི་ཡིད་དང་མི་
འཐུན་བས་སྡང་བ་ཡོདོ། །བདགིས་ཉེས་པ་ཀུན་ལ་ཡང་། རུང་ཞེས་བསྟོད་ཆིང་།
བསྟེན(བསྟུན)པ་ལ་འང་། །ལ་ལ་ཁོ་བདགིས། །ཉེས་པ་སྔར་རྡུལ(རྟུལ)བའི་
གྲོགས་དགོས་པའི་ཕྱིར། །ནོར་དང་མན་ངག་འདྲ་བའི་ཚིག་གིས། །བཟླ་ཞིང་།
ལེགས་ཤེས་ཟེར་བ་ཡོདོ། །འདི་ན་སྡང་བ་ཡིན་ན། བདགི་ཡིད་དང་འཐུན་པའི་
ཕྱིར། །བྱམས་པ་འདྲ་བར་བརྩི་བ་ཡོདོ། །མ་ཚོར་བར་སྡང་ནི། །དཔེར་ན། །
ཁྲོ་བ་དང་། བསར་ལ་སྲེད་པ་ལྟ་བུ་ལ། །དེ་ལེགས་ཞིང་བཟང་ཞེས་ཟེར་ཞིང་།
བསྟོད་པས། །བདག་དང་གཉིས་ཀས། མ་ཚོར་ནས། མ་ལེགས་པ་ལ། ལེགས་
པར་འཛིན་པས། །ཡིད་ལ་བབ་པ་བཞིན། །དྲང་པོར་བསྟན་པས། །ལེགས་པ་
མ་ཡིན་ཏེ། སྟང་བ་དང་མཚུངས་པར། གྱུར་ཏོ། །
ནུ་ན་རེ། །བདག་ལ་བླ་མ་གཤེ་ན་ཆི་ལྟར་བྱ། ། །
ཕུ་ན་རེ། །བདག་དགིས་ཉེས་ན། །ཁས་ལོང་ཤིག། །མ་ཉེས་ན། །བྱང་
བར་འཇམ་དུ་ཤོད་ཆིག། །མ་ཉེས་པ་གཤེ་ཞེས། །ཆུ་ཚད་དང་ལོག་པ་ནང་ཚིག་
བྱེ་སྟེ་བཀྱེད་ན། །བདག་ལ་གནོད། །བདག་ལ་གཡོ་ཡོད་ན། བོར་ཏེ། སླར་
བསྐོར་ཞིང་ཡིད་ཆེས་པར་བྱ་བའི་རིགས།
ནུ་ན་རེ། །མྱི་ཆིགིས་ཉེས་བྱས་ན། །བྱེ་བྲག་དབྱེར་ཡོད་དོ་མེད། །
ཕུ་ན་རེ། །བྱེ་བྲག་དབྱེར་ཡོད་དེ། །གཞོ་ནུའི་ཚེ་ལ་ནི་ཉོས(ཉེས)སོ་ཆོག་
བྱསུ་ཟིན་ཀྱང་། །མཁོན་དུ་མི་རུངོ། །བློ་རྫོགསྟེ། །ཉེས་ན་ནི། ཉེས་ཡང་
20



ཆོས་ཚན་དང་པོ།
ས་ནུ་ལ་གདམས་ཤིང་བསྟན་པའི་མདོ།
དགིས། །མཁོན་དུ་རུངོ། །རྗེ་གོལ་གཉིས་ཕ་བུ་གཉིས་དཔོན་གཡོག་གཉིསུ་ཡ་།
མཁོན་དུ་གཟུང་ངོ་མི་གཟུང་དེ་ལས་བྱ་བའི་རིགས། །
ནུ་ན་རེ། །མཁོན་བྱུང་ན། ཤ་གཉེར་དཾ་མྱི་གཉེར།
ཕུ་ན་རེ། །ཤ་ཁྲིམས་གྱིས་གཉེར་པས་ཆོགོ། །
ནུ་ན་རེ། །མྱི་ལ་ལ་ཁོའི་སྙིང་དུ་ནི་འོང་། །བདགི་ཡིད་དུ་ནི་མི་འོང་། །བ་
ཡོད། །སྤྱི་ལ་ལ་ཁོའི་ཡིད་དུ་མི་འོང་། བདགི་ཡིད་དུ་ནི་འོང་བ་ཡོད་ན། །དེ་ཆི་
ལྟར་བྱ། ། །
ཕུ་ན་རེ། །མྱི་ཆོས་གྱིས། །བདག་ལ་གང་ལེགསུ་བྱེད་ཆིང་འཁོར་བ་སྡུག་
དུ་བརྩི་བ་ཡིན་གྱིས། །བདགི་ཡིད་དུ་མི་འོང་ཡང་། །མ་སྐྱེངས་པར་མགུ་བར་
གྱིས་ཤིག །བདག་གི་ཡིད་དུ་འོང་ལ། །ཁོའི་ཡིད་དུ་མྱི་འོང་བ་ནི། །རན་པར་
མ་བཞག་ན། །མ་སྟེསྣ། །སྐྱེངས་པར་འོང་ངོ། །
ནུ་ན་རེ། །རན་པར་བཞག་པ་ཚ་ལྟ་བུ། ། །
ཕུ་ན་རེ། །ཁོ་ལ་ལེགས་ཤིང་སྡུག་དུ་བྱ་བྱ་ན། །བརྙསྟེ། འཐུན་བར་མ་
རུང་ཞེས། །ལོག་པ་སྤྱི་བྱ་བར། །སྡུན་ཡོང་ཡང་མ་ཕྲད་པའི་ཚུལ་བཞིན་དུ་ཡོང་
རན་པར་གཞག་ན་རུང་ཞེས་བྱའོ། །ཡོང་ནི། ཆང་མ་ལེགས་པ་ལ་ནི། དངན་
བྱམསུ་མ་བྱམས་ཤིག། །མ་ཉེས་པ་ལ་ནི། །དངན་སྡང་དུ་འང་མ་སྡང་ཤིག། །
མྱི་ཕ་ལོགས་པོ། བདགི་ཡིད་སྡ། སྤྱི་སྡུག་པ་ཞིག་ཡོད་ན་ཡང་། །ཡིད་དུ་མི་
འོང་མི་སྡུག་ཆེས། །ཁ་ནས་སྨྲ་བའི་མྱི་རིགས། །དེ་སྐད་བྱས་པ་དང་། །བདག་
ལ་ནི་ཕམ་བ་མྱེད་ལ། ཕ་ལོགས་པོ་ནི་མི་དགའ་ཞིང་སྐྱེངས་པར་འོང་ངོ༌། །
21



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ནུ་ན་རེ། མཛའ་བོས་ཉེས་ཤིག་བྱུང་ན། །གྲོགས་དང་ཆུ་གང་ཆི་ཚམ་དུ་
བྱའ། །
ཕུ་ན་རེ། །ངོན་འཐོན་གྱི་ཐབས་གྱིས་བྱར་རུང་ན། བྱོས་ཤིག། །སྲིད་དང་
ནོར་གྱིས་བཤུགསུ་རུང་སྟེ། །བདག་ལ་མི་འཁྲེན་བྱོས་ཤིག། །ཡོང་ནི། ལེགས་
པ་ལ་མཛའ་བོར་ནུས་ན། །མཛའ་བ་ཡིན་གྱི། །སྤྱི་ཕན་བར་མངོན་བཞིན་དུ། །
ཉེས་པ་ལལུས་གྱིས། །བཞུགས་པ་ནི། མཛའ་བ་ངན་པ་ཡིནོ། །
ནུ་ན་རེ། །ཆི་ལཡང་ཕྲག་ཡངས་ན་བཟང་ན། །ཕྲག་དོགས་པ་ལ་བཟང་
བ་ཅི་ཡོད། །
ཕུ་ན་རེ། །རུང་མི་རུང་ལ། དོགས་པར་མ་བྱས་ན། །སྲིད་གྱི་དཀྲུགས་
མར་འགྱུརོ། །ཟས་ལ་དོག་པར་མ་བྱས་ན། །དུགིས་སྲོག་ཡལ་ཏོ། ཆུང་མ་ལ་
དོག་པར་མ་བྱས་ན། །རོགས་གྱུར། །གཚང་སྨེ་ལ་དོག་པར་མ་བྱས་ན། མྱི་ངན་
པར་སྐྱེའོ། །གྲང་དྲོ་ལ་དོག་པར་མ་བྱས་ན། །མྱི་ནད་དུ་གྱུར། །
ནུ་ན་རེ། སྟེན་དུ་ཆི་བཟང་ཆི་ངན། ། །
ཕུ་ན་རེ། །ཉིན་པར་གྱི་སྟེན་དུ། རྗེ་བོ་དང་དཔོན་པོ་དང་འཛངས་ཤིང་
དྲང་བ་དང་། མཁས་ཤིང་དཔའ་བ་དང་། བཟོ་ཞིང་རྩལ་ཆེ་བ་དང་། །སྙན་
ངག་དང་བཀའ་གྲིམས་བཟང་པོ། །ནུབ་མོའི་སྟེན་དུ་ནི་ཆུང་མ་བཟངོ། །ཉིན་
པར་གྱི་སྟེན་དུ། རྐུན་མ་གཆམ་བུ་དང་རྒྱུན་མ་གཡེངས་པ་དང་། སྨྱོན་བ་དང་
འཆལ་བ་དང་། སྔལ་མ་ཞན་པ་ངན་ཏོ། །མཚན་མོའི་སྟེན་དུ། ན་ཆུང་ངན་ཏོ། །
ནུ་ན་རེ། །རྗེ་བོ་དང་དཔོན་པོ་ལ་གཉེན་བ། ཕན་དུ་རེ་བ་ཞིག་ཡོད་ན།
22



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
མྱུར་དུ་བྱ་བའི་རིགསཾ་མྱི་རིགས།
ཕུ་ན་རེ། །འདི་ཡང་ཡང་དག་པར། རིག་ན་ནི། །མྱུར་དུ་བྱ་བའི་རིགས། །
མ་རྟོགས་པར་གཞན་གྱི་གསུང་ལ་མ་རྒྱུག་ཤིག། །མ་རྟོགས་པ་མངས་ན། །
བདག་གྱང་སུན། བྱམས་པ་ཡང་ཡིད་བྱུང་ལ་འཚལ་ཆེས། གྱང་ཟེརོ། །གཆིག་
དུ་ན། །ཕྲ་མར་ཡང་འགྱུརོ། ། །
ནུ་ན་རེ། །ཕྲ་མ་མཉན་ཏཾ་མྱི་མཉན། །
ཕུ་ན་རེ། །མདོ་ཆེ་ན། གསང་སྟེ་རྗེ་གཆད་གྱི། །བྱེ་བྲག་མ་ཕྱེད་པར་
མཉན་དུ་མི་རུངོ། །
ནུ་ན་རེ། །གྲོགས་པོ་མཛའ་བོ་མངས་ན། འགའ་དང་མཇུག་ཏུ། མཁོན་
གྱིས་གྱང་དོགས་ཐོག་མ་ནས། མྱི་མཛའ་བར་གཞག་དུ་ནི། །ཡིད་འཐུན་ན་ཆི་
ལྟར་བྱའ། །
ཕུ་ན་རེ། །ཡོངསྣོཇིས། མཛའ་བ་ལ་ཡང་སྣང་སྟེ། །ཡོན་པོ་ཡང་བའི་
ཆོས་ལ། ཡིད་འཐུན་ཏེ། །མཛའ་བ་ནི། །མཐར་ཡང་མྱི་མཁོན་མྱི་སྲིདེ། །དེ་
ལྟ་བུ་དང་ནི། །ཆི་ལྟར་ཡིད་འཐུན་གྱང་། མཛའ་བར་བྱ་བའི་མྱི་རིགས་སོ། །
དྲང་པོ་ལྕི་བའི་ཆོས་ལ། ཡིད་འཐུན་ཏེ། མཛའ་ན་ནི། རྩོད་པར་ཡང་སྤྱི་
འགྱུར་གྱིས། །མཛའ་བ་མང་ན་ལེགས། །ཡོང་ནི། །མཛའ་བོ་ཡང༌། །ཚུལ་དང་
སྦྱོར་ཏེ་གྱིས་ཤིག། །ཇི་ཚམ་དང་ནི། ཐོག་མ་ནས་གྱང་མ་མཛའ་ལ། །ཐ་མར་
ཡང་མ་འཐབ་ན་ཉེན་མེདོ། །མ་མཛའ་ན་ལེགས་ཤེས་སྟེ། མྱི་མཆེད་པར་བྱར་
ཡང་མི་རུངོ། །མཛའ་ཟིན་དང་། ཆི་ནས་གྱང་མ་རྩོད་པ་དང་གཟུངས་ཡོད་
-



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
པར་གྱིས་ཤིག། །ཉེས་པ་རྡུལ་གྱང་། །བཟོད་པར་གྱིས་ཤིག། །བཟོད་པར་མ་
བྱས་དང་། ཉེས་ཁོས་ཉེས། །བརྗོད་དང་བདག་ཀྱང་སྨོས་པར་འོང་ངོ། །མྱི་
ཞིག་ལེགས་རེ་སྟེ། གྲོས་འདེབས་སམ། ལེགས་རེ་སྟེ་བྱ་བ་ལས། །བདག་མེད་
པར་གྱུར་ཏཾ། །གདོན་ཟོསྟེ། །ཉེས་སམ། ཁོ་ནི་ལེགས་རེ་སྟེ། ཟེར་ན། །བདགི་
ཡིད་ལ་མ་བབ་པ་ལ་སྩོགསྟེ། །འདི་ལྟ་བུའི་བག་ཆིག་ན། །ཉེས་པར་གྱུར་ཀྱང་། །
ལན་ལེགས་པས། གླན་ནོ།
ནུ་ན་རེ། །བདག་ལ་ཕན་བ་མྱེད་པར། །ལན་ལེགས་པར་ཇིར་གླན།
ཕུ་ན་རེ། །མྱི་འདི་ཡོང་གིས། བདག་ལ་ལེགསུ་དགའ་ཞིང་སེམས་པས་ན། །
ཕལ་བས་ཉེའོ། །གཏམ་རྙིང་པ་དག་ལ་ཡང་། །ཉེས་པའི་ལན་ལེགས་པས། །
གློན་བ་ཡོད་གྱི། །ལེགས་པའི་ལན་ཉེས་པས་གློན་བ་ནི། །ཡོངས་གྱིས། མྱི་སྲིད་
དོ། །གཅིག་ཏུ་ན། ལེགས་པར་བྱས་པ། །སྤྲོ་བ་དང་། ཡིད་བསྡུ་བར་ཡང་
དགོས། །སུས་དྲིན་བཏགས་ཀྱང་། བརྗེད་གྱང་། བྱར་མི་རུངོ། །དྲིན་མྱེད་
པར་བརྗེད་ན། །བྱས་པ་དང་། མ་བྱས་པ་འདྲ་ཞེས་ངན་དུ་ཟེར་ཞིང་སྙིང་ནས།
ཕན་པར་བྱེད་པ་མྱེདོ། །སུ་དང་འཐབས་གྱང་། རུང་། རུང་བའི་མདོ་ལ་
འཐབས་དང་། དེ་ལས་མ་བསྒྱུར་དེ་ལས་གླེས་ལ་མ་བོར་ཆིག། །བཅོལ་པ་ཡོད་
དང་། མི་རུང་མི་ནུས་ན་ནི། ཐོག་མ་ནས། ཆ་བརྟུལོ། །ཁས་བླངས་ན། །
སྒོའི་དང་འདྲ་བར་བྱའོ། །ལུས་ལས་ཕངས་མེད་དེ། དགྲའ་དང་གདོན་གང་
ནས་འོང་གཏོལ་མེད་གྱིས། །ལམ་ཉེ་རིང་གང་འགྲོ་ཡང་། བདོག་དང་གཡོག་
ཁྲིད་ཆིག། །རུང་བ་རྣམས་ལ། གནོན་ལྟ་མ་བྱེད་ཅིག། །བདགི་ལུས་ལ་ཡང་།
24



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
ལེ་ལོ་བྱ་ན། །བརྩོན་གྲུས་བྱ་བ་གང་ཡོད། །དེ་ལྟ་བས་ན། །བདགི་ལུས་ལ་ཡང་། །
བདགིས་སྲི་ཞུ་བྱ་བ་ལས་འདའ་ཡང་མྱེད་དོ། དོན་ཡོད་དེ། སྲོག་རི་བ་ཚམ་གྱི་
ཚོད་ན། །གདོད་ལུས་མྱི་ཕངསོ། །
ནུ་ན་རེ། །བྲེལ་པའི་ནང་ན་ཆིས(མ)བྲེལ་ན། ནང་ན་སྤྱི་བདེ། །
ཕུ་ན་རེ། །སྲོག་དང་སེམས་སྤྱི་བྲེལ་ན། སྤྱི་བདེ་བའི་མཆོག་ཡིན། །
ནུ་ན་རེ། །སྲིད་གྱིས་བྲེལ་ན་ཚབས་མྱི་ཆེ་འམ། །
ཕུ་ན་རེ། །སེམས་གྱི་ནང་ན། སྲིད་གྱང་། འདུས་ཏེ་སེམས་སྤྱི་བྲེལ་ན། །
སྲིད་ཀྱང་བདེ་བར་འགྱུར། །
ནུ་ན་རེ། །བུ་ཕོས་མོས་ཤིག་བདོག་ན་ཆི་ལྟར་བྱ། ནོར་དུ་ཆི་བྱིན་ན། ཆེ། །
ཕུ་ན་རེ། །ཐབས་ནི་ཆི་ལ་ཡང་ལེགས་པར་བྱ་བའི་རིགས། །ནོར་དུ་ནི།
དྲང་ཞིང་མ་ནོར་བའི་གཞུང་བྱིན་ན། །དེ་ཆེ་སྟེ། །སྲོག་སྲིད་གཉིས་གྱང་། དེར་
འདུསོ། །
ནུ་ན་རེ། །ཤེས་པ་ཆི་ལྟར་བྱ། །
ཕུ་ན་རེ། །ཡོངས་ནི། །མ་བསྟན་པར་ཤེས་པ་དང་། མ་བསླབས་པར་
ལོབས་པ་མྱེདེ། མཛངས་པ་ཆི་ཡང་ཤེས་པ་ཡང་། །བསླབ་པ་ལ་ནི་འགྲུས། །
བསྟན་པ་ལ་ནི་ཉན། །ལེགས་པ་ལ་ནི། དགྲ་ལ་ཡོད་གྱང་ལེན། །ཉེས་པ་ལ་ནི། །
བདག་ལ་ཡོད་གྱང་འདོར། །དྲང་པོར་སྟོན་པ་ལ་ནི་གཤེ་ཡང་དགའོ། །ལོག་
པར་སྟོན་པ་ནི། །བྱམས་གྱང་སྤང་ངོ། །དེ་ལྟ་བས་ན། །ཕ་མ་དང༌། ཕུ་ནུ་
རྒན། རབས་གྱིས་གྱང་། །བུ་ཚ་གཞོ་ནུ་ནི། །ཤེས་པའི་ཞོ་ཤ་ཁོང་ན་མ་ལུས།
25



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བསླབ་ཆིང་སྦྱང་བ་ལ། །ཆེད་ཆེ་བ་མྱེདོ། །དེ་ལྟ་བས་ན། །ངན་ཡང་འབྲིང་པོར་
འོང་ན། །འཛངས་པ་ལྟ་སྨོས་ཀྱང་ཅི་དགོས། །སྙིང་རྒྱུ་ཁོང་ན་ཡོད་ཀྱང་། མ་
བསྟན་མ་བསླབས། ཆིང་མ་སྦྱངས་ན། འཛངས་པ་ལྟ་འབྲིང་པོར་འོང་ན། །
ངན་པ་ལྟ་སྨོས་ཀྱང་ཆི་དགོས། །དེ་ལྟ་བས་ན། །སླབ་པ་ཆེད་ཆེ་བར་མངོན་ནོ། །
བུས་བ་གཞོ་ནུ། རྩེ་བའི་གོར། ཡིག་རྩིས་ལ་སྩོགས་པ། །འཛངས་གྱི་སྣོན་དུ་
འགྲོ་བ་དང་། ཕོང་རྩལ་ལ་སོགས་པ། །དཔའ་བའི་སྣོན་དུ་འགྲོ་བ། ལོབ་པར་
བསླབས་པའི་རིགས། །ཡུན་དུ་ཕན་བ་ནི། དཀའ་ཡང་བསླབ། །ཡུན་དུ་གནོད་
པ་ནི། །དད་གྱང་གཏང་ན་ཕྲལ་གྱི་ལྟ་ཅི་སྨོས། །བདགི་བུ་ཚ་བསླབ་བ་ཡང༌། །
དང་པོ་ནི། སུ་བདག་ལ་བྱམས་ཤིང་འཛངས་པའི་གན་དུ་གཞག་སྟེ་བསླབ་ཆིང་
དབྱང་ངོ། །དེ་ནས་བློན་པོ་ཆེ་ཞིང་དབུལ་བའི་གན་དུ་གཞག་ཆིང་བསླབ་སྟེ་
དབྱངོ། །དེ་ནས། རུང་ཡང་དག་ན། གྲགས་པའི་ས་གར་ཆེ་བར་གཞགོ། །
གཞུང་མྱེད་ན། །ཆེ་ཞིང་མཐོ་ཡང། །དེའི་གན་དུ་མྱ་གཞགོ །གཞོན་སྐྱེས་སྟེན་
ལས། །རྫུ་བ་མང་གིས། །སྤྱི་ལོག་པ་ལ་སྲེད་པ་རྣམས་དང་། སྟེན་ཆིང་མཛར་
མྱི་གཞུགོ། །
ནུ་ན་རེ། །བསླབ་པ་དང་པོ་བྱམས་པའི་གན་དུ་བཞག་པ་དང་། ཕྱིས་
བློན་པོ་ཆེ་ཞིང་དབུལ་བའི་གན་དུ་གཞག་པ། ཆེད་ཆི་ལྟར་ཆེ། །
ཕུ་ན་རེ། །བསླབ་པ་དང་པོ་བྱམས་པའི་གན་དུ་གཞག་པ་ནི། །བདགི་བུ་
གཞོན་བས། །ལེགས་ཉེས་གཉིས་བྱེ་བྲག་མི་ཕྱེད་ལ། །བྱ་སྤྱི་བྱ་དྲོད་སྤྱི་ཟིན་པས། །
བདག་ལ་བྱམས་པ་ཉིད་མ་ཡིན་ན། །འཁྱམས་ཤིང་ཁྲིན་ལ་ཐོགས་པར་འོང་
26



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
གཆིག་དུ་ན། གཞོ་ནུར་གྲམ་ན། །སྙིང་རྩ་ལ་གནོད་པ་སྐད་གྱང་བྱ། །བྱམས་
འབའ་ཤིག་གིས་གྱང་མྱི་ཆོག་སྟེ། །འཛངས་པ་དང་ལོབས་པའི་ས་མ་ཡིན་ན། །
བསླབ་ཆིང་བསྟན་ཏོ་ཆོག་ཐོག་ཏུ་སྤྱི་ཕེབས་མྱི་ལོབསོ། །འཛངས་པས་ནི། །ཇི་
བྱས་ཀྱང་། །ཐོག་ཏུ་ཕེབས་ལ། བུ་ཉིད་ཀྱང་དེའི་ཚུལ་བསླབ་པའི་ཕྱིར་རོ། །
ཐང་། གཞོན་ཞིང་ཤེད་མ་བྱེའ་བའི་ཚེ། །དེར་བསླབསྟེ། །ལོབས་ནས། །བློན་
པོ་ཆེ་ཞིང་དབུལ་བའི་གན་དུ་གཞག་པ་ནི། །བློན་པོ་དེ་ཆེ་བ་ལས་ན། མྱི་
འཛངས་མི་སྲིད། །དབུས་བས་ན། །དྲང་དཀན་དང་གཞུང་ཆེ་བ་དང་།
འདོད་ཆུང་བ། མ་ཡིན་མི་སྲིད། །བདགི་བུ་ཡང་དེའི་ལུགས་བསླབ་པའི་ཕྱིར།
དེར་གཞགོ གཆིག་དུ་ན། དབུལ་པའི་གཡོག་བྱེད་དང་། ཇི་ལ་ཡང་། གྲོན་
ཆུང་ཞིང་། ཉུང་ངུས་ཆོག་པར་ཤེས་ན། །བླ་འོག་གཉིསུ། ཆི་བྱ་འང་བདེ་བར་
འོང་ངོ། །སྟན(སྙན)ངག་ལ་སྩོགས་པ། ཡི་གེ་བཟང་པོ་འཆང་ཞིང་། གློག་ཏུ་
བཆུག་ན། འཛངས་གྱི་སྣོན་དུ་རུངོ། །ཚ་བོ་དང་བུ་བདགི་ཕྱི་ན་འདུག་ན།
ནམ་ཞིག་མཁོན་མ་ལུས་པར། །མཚུངས་པར་བྱ་བའི་རིགས། །
ནུ་ན་རེ། །བྲན་ཀོལ་ཡང་མཚུངས་པར། བྱའམ། ། །
ཕུ་ན་རེ། །ཁོ་ན་ཉིད་གྱི་སྐལ་བ་གུད་ན་ཡོད་པས། །ཡོང་གིས་དེ་ལ། མྱི་
རེ་སྟེ། །ཤས་མ་བྱིན་ཡང་། །མཁོན་མྱེད། །བུ་ཚ་ཞིག་ཕ་ཁུའི་ཕྱི་ན་འདུག་ན། །
ནམ་དུ་འང་ངན་དུ་དོགས་པའི་ཕྱིར། བཏམས་ཤིང་བཆོས་པ་དང་། སྨྱོས་ཤིང་
གཞུས་པ་མཁོན་དུ་བྱར་མི་རུངོ། །ཕ་ཁུ་དང་ཕ་མ་ལས་མ་བསམསྟེ། །ཉེས་པ་
ཞིག་རྡུལ་ན། །གཞན་ལ་བརྗོད་པའི་མྱི་རིགས། །བརྗོད་དང་གཉིས་ཀ་ཁྲེལ་བར་
27
，



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
འོངོ༌། །
ནུ་ན་རེ། །ཕུ་ནུ་བོ་ལ། བཏམས་གྱང་སྤྱི་ཉན། བཆོས་གྱང་ལྕི་འགྱུར་ན།
ཆི་ལྟར་བྱའ།
ཕུ་ན་རེ། །འདི་ན། །མ་ཉེས་པར་སྟམས་ལས་ཆད་པ་དང་། སྲོག་སྲིད་གྱི་
དགྲ་ཡང་འདི་ལྟ་བུ་ལས་འབྱུང་གིས། །ངོ་སློག་ཕོད་པར། བྱས་ལ་མྱུར་དུ།
འགོང་ཐོད་དུ། དབྱུང་བའི་རིགས།
ནུ་ན་རེ། །གཉེན་བྱ་ན་ཆི་ལྟར་བྱ། །
ཕུ་ན་རེ། །མནའ་མ་བླངས་ན། །མནད་དང་འཛངས་བདམོ། །དེར་ཡང་
མྱི་ལྡན་ན། །མནད་དོམ་ཤིག མག་པ་བདམ་དུ་ཡོད་ན། །འཛངས་ཕྱུག་གཉིས་
དོམ་ཤིག་
ནུ་ན་རེ། །ཆུང་མའི་ཁ་བཞིན་ཆེད་ཆེ་འོ་ཆུང་། །
ཕུ་ན་རེ། །མ་འོས་པ་མ་ཡིན་ན། །བཟང་བ་ནི་ཕྲལ་དུ་དགར་ཟདོ། །ཆུང་
མ་སྡུག་ནི་བཙལ་དུ་རྙེད་གྱི། །བུ་ངན་པ་ནི་བརྗེར་མེདོ། །
ནུ་ན་རེ། །ཕ་ལ་ཆེན་ཆུང་གཉིས་ཞིག་ཡོད་ན། །བདགིས་ཕ་ལྟར་བྱས་ན་
ནི། མའི་ཡིད་དང་འགལ། །མའི་ཡིད་ལྟར་བྱས་ན་ནི། ཕ་འི་ཡིད་དང་འགལ་
ན། །ཐབས་ཆི་ལྟར་བྱ།
ཕུ་ན་རེ། །ཡིད་གཅིག་པས། །བསྡུམ་དགོས་སྡེ་བདགིས་གྱང་། མ་དང་མ་
ཡར་མོ་གཉིས་སྡུག་ཏུ་གོ་མཉམ་བར་བྱ་དགོསྟེ། །ཡུས་མ་ཡུས་ལ་ཡང་དྲང་པོར་
བྱས་ལ། །ཆེན་ཆུང་ནི། །ཆོས་གྱིས། །རིགསྟེ། །ངོ་མཉམ་བ་ལས་ལྷག་པར།
28



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
མྱི་དགོས་པར། བསམས་ལ། །སྨད་གྱིས་གྱང་། ཆུ་ཚད་མེད་པའི། །གསག་
བྱས་སྟེ་མྱི་དགའ་བར། །མ་གྱུར་བའི་ནད་བསལ་ལ། །སོ་སོ་ནས། །དང་བསྐྱེད་
དེ། །ཡིད་དང་འཐུན་བར་བྱས་ན། །གང་གི་ཡིད་དང་མི་འགལ་ཏེ། །ཀུན་ལ་
བདེའོ། །
ནུ་ན་རེ། །དེ་ལྟར་རུང་ན། །རབ་དུ་འང་ལེགས། དེ་ལྟར་མ་རུང་ན།
གང་གི་ཡིད་དང་འཐུན་བར་བྱ། །
ཕུ་ན་རེ། །བུ་ལ་ཕ་དབང་ཆེས། ཕའི་ཡིད་དང་འཐུན་བར་བྱོས་ཤིག། །
འོན་ཏང་དུམ་བ་ཞར་གྱིས་འབྱུངོ། །
ནུ་ན་རེ། །མནའ་མ་སྒྱུག་མོ་དང་རྩོད་པ་ཇི་ལྟ་བུར་བྱ། །
ཕུ་ན་རེ། །འདི་ལྟ་བུ་མང་སྟེ། །ཆོས་གྱིས་སྲིད་པའི་ཕྱིར། །གཉེན་བྱསྟེ། །
མནའ་མ་བླངས་པ་ལ་གྱོས་སྒྲུག་གིས། །གྱང་། བསྐྲུན་བང་བརྒྱད་པའི་མྱི་རིགས། །
གྱིངན)། །བཏམས་ཤིང་། །བསྟན་པའི་རིགས། །མནའ་མས་གྱང་། །གྱོས་སྒྱུག
ཕ་མའི་གོ་ལ། །བསྐྲུན་ཆིང་འཁྱལ་བའི་མྱི་རིགས་གྱི། །བཚུན་ཞིང་རིམ་པ་ཡོད་
པར་བསམསྟེ། །རིམ་འགྲོ་ཆེར་བྱ་འབ(བའི）རིགས། །འདི་ལྟར་བྱས་ན། །རྩོད་
པ་ཆི་ལས་འབྱུང་། །བུ་ཁྱོར་དགོས་པ་ནི། །སྡུག་པར་བྱས་ལ། །ཁོ་ལ་མྱེད་དུ་མྱ་
རུང་བའི། །ཕ་མ་དགྲར་བླངསྣ། མ་ནོར་ཏམ། །གཆིག་གིས་གཆིག་ཐུབ་གྱང་།
ལེགས་པ་མ་ཡིན། །ཉེས་པར་མངོནོ། །ཡོངསྣེ། །གཞོན་བའི་ཚེ། མནའ་མ་
བྱས། །རྒས་པའི་ཚེ་སྨྱུག་མོ་སྟེ། །སྤྱི་ཆིགི་ཚེ་ལ། །རྣམ་པ་གཉིས་བྱས་མྱོང་བས། །
བདགི་ཉམས་ལས་བསམས་ཀྱང་། །མངོན་བའི་རིགས། །ཕ་བུ་གཉིས་གྱིས། །
29



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དྲང་པོ་རིགས་པ། །སོ་སོར། ཆུད་པར། བྱས་ན། །རྩོད་པ་ཆདོ། །གཏང་བ་
དང་ཡུལ་གྱིས་བསྐལ་བའི་ཐབས་ཤིག་ནི། ཡོད་མོད་གྱི། དེ་ནི། །དྲང་པོར་མ་
ནོར་པར། །ནུས་པ་མ་ཡིན། །
ནུ་ན་རེ། །ཆུང་མ་དང་ཧ་ཆང་མཛའ་ཆེས་ན་ནི། །གཞན་གྱིས་གྱང་
ཁྲེལད། །སྡང་བར་བྱར་ནི། །མོའང་ཡིད་དུ་འོང་དགུ་བྱེད་ན། ཆི་ལྟར་བྱ། །
ཕུ་ན་རེ། །ཆི་ལྟར་ཡིད་དུ་འོང་བ་ལ་སྣང་སྟེ། །ལེགས་པའི་ཡིད་དུ་འོང་བ་
བྱེད་ན། མཛའ་ཞེས། གཞན་གྱིས་སྤྱི་ཁྲེལ་གྱིས། །མོས་མ་ཉེས་པར། །དཔྱས་
གྱིས་དོགས་པའི་ཕྱིར་སྤང་བའོ། ག་ལ་རིགས། །གཞུང་གིས་ལེགས་པ་མ་ཡིན་ན། །
ཡིད་དུ་ཅི་ལྟར་འོང་ཡང་། འཐུན་བར་མ་བྱེད་ཚིག མོས་མ་ཉེས་དང་། སྣ་
འགའ། བདགི་སེམས་དང་མ་འཐུན་པའི་ཕྱིར། བདག་ལ་དབང་ཡོད་ཆེས།
དངན་སྡང་དུ་མ་སྡང་ཤིག། །
ནུ་ན་རེ། །ནོར་གྱི་དྲོད་ཆིས་གཟུང་། ་
ཕུ་ན་རེ། །ཆོག་ཤེས་པས་དྲོད་གཟུངོ།
ནུ་ན་རེ། །ཆི་ཚམ་ན་ཆོག། །
ཕུ་ན་རེ། །ལྟོ་མ་བཀྲེམ་རྒྱབ་མ་གྲང་། །ཆུ་ཤིང་ལ་མ་བབ། །རྐང་མ་ཆད་
ནཆོག་ཤེས་སྟེ། །འདི་རྣམས་འབྱོར་ན། ཕྱུག་ལ་བདེ་བ་ཡིནོ། །འདི་ལས་ལྷག་
པའི་ནོར་བདོག་པ་ནི། །བདེ་ཞིང་ཕྱུག་པ་མ་ཡིནོ། ནོར་གྱིས། །བདག་འཁོལ་
ཏེ། ནོར་དགྲར་ལྡངོ། ། །
ནུ་ན་རེ། །དེས་ཆོག་ན། །གོས་ཟས་གྱང་ངན་ཚེས་ལ། །བྲན་དང་ཕྱུགས་



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
གྱང་ཉུང་མ་ཆེས་སམ། །
ཕུ་ན་རེ། །ཡོང་དཔག་པ་ཡང་འོག་མ་ལ་བལྟས་དང༌། བདག་བས་དབུལ་
བས་གྱང་ནུས་ན། །བདག་ཇིས་མི་ཆོག། །ལྟག(ལྷག)མ་ལས་བལྟས་ན་ནི། །
ཆོག་པའི་མཐའ་ཡང་མྱེདེ། །རྒྱལ་པོ་ཡང་ཆོག་མི་མཁྱེན་ན། ཧ་ཆང་དེ་ལྟ་བུར། །
འདོད་ཚེསྟེ། །དཔག་པའི་དྲོད་ཆིག་མ་རིག་དང་། སྲོག་སྲིད་གཉིས་ལ་དམའ་
འོ། །གོས་ཟས་ནི། །དྲོས་པ་དང་འདྲངས་པ་གཉིས་དགོས་པར་ཟདེ། །ཐ་མལ་
པས། །དྲོས། ཤིང་འདྲངས་པས་ཆིས་མ་ཆོག། །དྲན་དང་ཕྱུགས་གྱང་། ངན་
ལས་ལ་མ་བབ། རྐང་གིས་མ་སོང་བས་ཆོགོ། །གྱི་ན། །ཡུལ། དང་ཁྱུ་ན་རྒས་པ་
ལྟ། །བདག་ལ་མེད་དུ་མི་རུང་བ་ཆི་ཡོད། །མྱིའི་དཔོན་པོ་བྱ་ན། །འདི་ལྟ་བུ།
འདོད་པའི་གྲངས་མངསྣ། །འདོད་པའི་མུ་སྐྱེའོ་འདོད་པའི་མུ་སྐྱེས་དང་། །ཡོན་
པོ་མྱི་སྙོམས་པ་ཡང་། འདི་ལས་འོང་ངོ། །རྗེ་བློན་གྱིས་བདགི་ཞོ་ཤ་དང་སྦྱར་ཏེ།
ནོར་མ་བྱིན་བར། ནོར་རྙེད་པ་ནི། །སྒྱུ་དང་ཐབས་གྱིས། བརྒལ་ཏེ། །འོག་མ་
ལས་མ་ཕྲོགསྣ། ནོར་རང་མི་འོང་བ་ལ། །བལྟས་ན། དཔོན་པོ་བྱེད་ཆིང་།
དབུལ་བ་ནི་ལེགས་པའི་མགོ་ཆེའོ། །
ནུ་ན་རེ། །ཧ་ཆང་དབུལ་ཆེས་ན། །རེས་འགའ་བཞག་བྱ་དགོསྣ་ཆིས་བྱ། །
ཕུ་ན་རེ། །ཡོངསྣེ། །འཛངས་པ་དྲང་པོས་བཞག་ན། །གཞགི་ར་བའོ། །
དཔའ་བོ། །ཐབས་མཁས་པས་བཞག་ན། བཞགི་རབ་འོག་འོ། །བརྟན་པོ་
གཟུང་ཐུབ་པས་བཞག་ན། །བཞགི་འབྲིང་བ་འོ། །རྣོན་མ་ནོར་དང་གོས་གྱིས།
བཞག་པ་ནི། །བཞགི་མཐའ་མ་འོ། །



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ནུ་ན་རེ། །ཆུང་ཟད་རྙེད་ན། །གསོན་པོའི་ཡོ་བྱད་དང་། ཤི་བའི་དུར་
སྐྱིབས་དང་། །བུ་ཚ་ལ་དབོག་པ་ཡང་མེད་ན། །ཡོན་པོར་མི་འགྱུར་བར། ནོར་
བཚལ་དུ་རུང་བ་ཅི་མཆིས། །
ཕུ་ན་རེ། །དེ་རྣམ་པ་ལྔ་ཡོད་དེ། །གཆིག་ནི། །ངོན་ཐོན་གྱི། ངོ་འཕྲལ་
ཚོལ་པའོ། །གཉིས་ནི། ངོན་ཐོན་གྱི་ཕྱུགས་སྤེལ་བའོ། །གསུ་ནི། ངོན་ཐོན་གྱི་
བྲན་བཚེམ་བའོ། །བཞིར་ནི། །ངོན་ཐོན་གྱི། ཚོང་བྱེད་པའོ། །ལྔར་ནི་
ངོ(ངོན)ཐོན་གྱི་ཞིང་རྨོ་བ་འོ། །
ནུ་ན་རེ། །ངོ་ཐོན་གྱི་ཐབས་འདི་རྣམས་བྱསྟེ་ནུས་ན་ཕྱུག་པོར་བྱ་འོ་མི་བྱ།
ཕུ་ན་རེ། །ཚོ་ཚིས་དེ་འདྲ་བར་བྱསྟེ། ཕྱུག་པོར་ནུས་ན། ཉེས་མེད་པ་
འདྲ་མོད་གྱི། །དེ་ཡང་རན་པས་ཆོགོ། །མྱེད་དུ་རུང་པའི་རྣམས་གཆེས་པར་མ་
བྱེད་ཆིག། །མི་དགོས་པར་ཆུད་ཟོས་པར་མ་བྱེད་ཅིག། །
ནུ་ན་རེ། །ནང་ན་ཆི་མང་ན་ཕྱུག །
ཕུ་ན་རེ། །ནང་ན་བུ་མང་ན་ཕྱུག །
ནུ་ན་རེ། །བུ་མངས་ན། །ངན་པ་ཁ་ཆིག་རྐང་འདྲེན་དུ་མི་འགྱུར་རམ། །
ཕུ་ན་རེ། ཡེ་ནི། །ངན་པ་བཏང་ན། །འཛངས་པ་བྱུང་ཞེས་བྱའོ། །མང་
པོ་ལ་ངན་དུ་བྱུང་ངམ། །གཆིག་པུ་དེ། ངན་དུ་དྲོད་མྱི་རིག་སྟེ། ངན་པ་བྱུང་
གིས་དོགས་པས་ན། །མང་དུ་དགོསོ། །འཛངས་པ་གཆིག་ཡོད་ན། །ངན་པ་
བརྒྱུའི་སྲིད་ཟིནཏོ། །ཡེ་ནི། །གཏམ་རྙིང་པ་དག་ལས་བུ་གཆིག་བདོག་ན།
གཆིགི་ནོར་གྱིས་ཕྱུགས། །གཉིས་བདོག་ན། གཉིས་གྱི་ནོར་གྱིས་ཕྱུག་ཆེས་བྱའོ། །
32



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
-
-
-
ནུ་ན་རེ། བདགིས་ནུས་ལ། །གཞན་ལ་སྤྱི་གནོད་ན། ཉེས་པ་ཡོད་ཏཾ་མྱེད། །
ཕུ་ན་རེ། ལུགས་དང་མ་གལ་ན། །སྐྱིད་པར་བྱས་གྱང་བླའོ། །
ནུ་ན་རེ། །ཆོས་ལུགས་བྱ་བ་གང་ཡིན། །ནུས་པའི་ཚད་ཆིས་གཟུང་།
ཕུ་ན་རེ། །ཆོས་ལུགས་དང་མ་གལ་ན། དཔྱས་མྱེད་པའི་རིགས། །བདག་
ལ་དཔྱསུ་མ་གྱུར་ན། །སྐྱིད་པར་བྱས་གྱང་བླའོ། །ནུས་པའི་ཚད་ནི། །གཞན་ལ་
མྱི་སྨོན་པར་ནུས་ན། །གཟོད་ནུས་པ་ཡིནོ། །
ནུ་ན་རེ། ཡོངསྣེ་ཇི་བྱ་འོ་ཆོག་ལ། །ཕྱུག་པོ་དང་དབང་ཆེན་པོས་བྱ་བ་ནི་
སླ། །དབུལ་པོ་དང་དབང་ཆུང་ངུས་བྱ་བ་ནི་དཀའ་བ་འདྲ་ན། །དེ་ལྟར་ལགས་
སམ་མ་ལགས། ། །
ཕུ་ན་རེ། །འདི་ལ་ཡང་དྲང་པོ་མ་ནོར་བའི་ཆོས་མེད་ན། །བྱ་འོག་སླ་བ་
མ་ཡིན་གྱི། །ཆེ་བ་ནི་བདུད་དང་ཉེའོ། །ཕྱུག་པོ་ནི་དགྲ་དང་ཉེའོ། །ཡོང་ནི་
ཕྱུག་ཆིང་ཆེ་འདོད་ན། །སྲིད་གྱི་ཡུ་བ་ནས་གཟུང་དགོསོ། །སྲིད་གྱི་ཡུ་བ་ཞེས་བྱ་
བ་ནི། །དྲང་ཞིང་བག་ཡོད་ལ་ཆོག་ཤེས་པའོ། །དབུལ་ཞིང་ཆུང་བས་གྱང། །
འདི་ལྟར་ནུས་ན་འཛངས་ཤིང་མཁས་ཤེས་བྱའོ། །ཡོང་ནི། ཕྱུག་པོ་ནི། ནོར་
གྱིས་ཕུང་བ་ཡོདོ། །འཛངས་པ་ནི་ཚིག་གིས་བརླག་པ་ཡོད་དོ། །ནོར་སྤྱད་ཉེས་
ན་ནི། །དགྲའོ། འཛངས་སྨྲ་ཉེས་ན་ནི། གཞན་གྱི་ཞེར་འདེབས། །དེ་ལས་
བལྟས་ན། །ནོར་ཡང་རན་པར་སྤྱད། །འཛངས་གྱང་། །གཞམས་ཤིང་སྨྲ་བའི་
རིགས། །འཛངས་སྨྲ་ལེགསྣ། །སྲིད་གྱི་མཆོགོ ནོར་སྤྱད་ལེགས་ན་ནི། །སོ་
ནམ་གྱི་མཆོགོ གཏམ་རྙིང་པ་དག་ལས། །ཡིད་ལ་དྲན་བ་ལས་གྱང་། ལེགས་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
པར་སྨྲས་ན། །ཁ་ནི། དཔལ་གྱི་སྒོ་མོའོ། །ལྕེ་ནི་ཕྲུལ་གྱི་ལྡེ་མིག་ཞེས་བྱའོ། །
ཉེས་པར་སྨྲས་ན། །ཁ་ནི་བྱུར་གྱི་སྒོ་མོ། །ལྕེ་ནི་བདུད་གྱི་སྟེ་རེ་ཞེས་བྱ་ཞེས་བྱང་
གྲགོ། །དེ་ལས་བལྟས་ན། །ཁ་ཚས་དང་མརྙས་མོ་ཤིན་དང་། མཐོན་པའི་ཟླ་
གཉེར་ཞིང་མི་བདེ་བ། འགྲན་ང་བའི་ཆོས། ཉན་རྣ་དང་ཕྱི་མ་ནང་བྱ་བའི་སྤྱི་
རིགས་པར་མངོན་ནོ། །བདགི་ཚོད་གྱང་མི་རིག་ན། །གཞན་གྱི་ཚོད་ལྟ་ག་ལ་
རིག སུ་ཆེ་སུ་བརྩན། གཏོལ་མེད་གྱིས། །ཀུན་ཀྱང་བཚུན་བར་བྱས་སྟེ། །མ་
རངས་ཤིང་ཡི་གཆད་པ་མེད་པར་བྱའ་བའི་རིགས། །
ནུ་ན་རེ། །བརྩོན་འགྲུསུ་བྱ་བ་གག། །
ཕུ་ན་རེ། ཡེ་ནི། ལེགས་སོ་ཆོག་ལ། །བརྩོན་འགྲུསུ་མྱི་བྱ་བ་གཆིག་གྱང་
མྱེདེ། །མ་རབས་གྱིས། །གཞན་སྤྱི་ནུས་ན་རྗེ་བླས་ལ། བརྩོན་འགྲུསུ་གྱིས་ཤིག། །།
ཞུད་དོ་ཆོག་དང་བུ་མེད་གྱི་བགི་གན་དུ་མ་འགྲོ་ཤིག མྱི་འགྲོར་མི་རུང་། བ་
མྱེད་ན། ཐོང་ཤིག། །
ནུ་ན་རེ། །ཇི་ལྟར་ལེགས། །
ཕུ་ན་རེ། །ཞུད་དོ་ཆོག་གི་གན་དུ་ཕྱིན་པ་ནི། །ཉེས་དང་བདག་འདྲེན་
ཆན་ཞེས་མིང་ཐོགས་པར་འོང་ངོ། །བུད་མེད་གྱི་གན་དུ་རྟགས་ཆེས་ན། རྒྱ་
ཞེས་མྱོང་འདོགས། །བུད་མེད་དང་མི་འཛའར་མི་རུང་ན་རྒྱང་མ་ནས། །ཐན་
ཕྲིན་གྱིས། །འདྲུལ་ཆིང་། རེས་འགའ་ཕྲད་པའི་ཚེ་ཡང་། །ཞག་ཏུ་མ་ལོན་བ་
དང་། །ཆེ་བཞི་ཡོད་བར་བྱས་སྟེ། །སོང་དང་། མྱི་དཔྱདེ་ལེགསོ། །
ནུ་ན་རེ། །དུས་ཆེ་ཞེས་བྱ་བ་ཆི་ལྟ་བུ། །
34



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
-
-
-
-
-
ཕུ་ན་རེ། །མཚུངས་པ་ལ། །བདགི་ལྟར་མྱི་བྱར་མི་རུང་ཞེས་ཟེར་བ་དང་།
བདགི་ཁ་ནས། །བྱུང་ཕན་ཆད། ལེགས་ཉེས་མྱི་རྟོག་ཆིང་། །བློན་སྤྱི་ཚུགས་པ་
དང་། །ཡང་དག་པར། མ་ནོངས་པའི་ཐབས་ཡོད་ན། །སླ་བ་འདམ་ཞིང་།
རུང་དུ་རེ་བའི་ཕྱིར། །གདོན་ལྟོ་སྩོན་བ་ལྟ་བུ་ཡིནོ། །ཉེས་པ་ཡིན་པར། རིགསྟེ།
གཞན་གྱིས། ཆི་ལྟར་བྱ་ཞེས་བློན་བཏབ་གྱུང་། སྤྱི་བཐུབ་པ་ནི། །དུས་ཆེ་བ་མ་
ཡིན་གྱི། །ལེགས་པ་ལ་མྱི་འགྱུར་བ་ཡིནོ། །
ནུ་ན་རེ། །ཕས་བཏམས་པ་ནི། །རྒང་ཉོན་ཅིག མས་བཏམས་པ་ནི། །
གཞར་སོམ་ཞིག་ཆེས་བྱུང་ན། །ཕ་མ་ལ་མྱི་མཚུངས་སྟེ། །ལ་ལ་རྐུན་མ་ཡོན་པོའི་
ཆོས་བྱེད་པ་ཡང་ཡོད་ན། འདི་ལྟ་བུའི་ཚིག་བཏམས་ན། མཉན་ཆིང་བསམསུ་
རུང་ངམ། ། །
ཕུ་ན་རེ། །ཕ་མ་གཉིས་ལས་ཉེ་བ་མྱེདེ། །བུས་ཉེས་གྱིས་དོགས་པས་ན། །
ལོག་པར་མི་སྟོན་ཏེ། །སྙིང་གི་ཚིག་དྲང་པོ་ལེགསུ་རེ་བའི་ཆོས་སྟོན་པའི་རིགསྟེ།
དེའི་ཕྱིར་དེ་སྐད་བཤད་མོད། །ཕ་མས་ཡོན་པོ་ལོག་པའི་ཚིག་བཏམསུ་ཟིན་ན།
ཕ་མའི་ཚིག་ཆེས་སྟེ། ལོག་པར་ཚོར་བཞིན་དུ། མ་བཏང་ན། རུ(རུང)བ་ག་
ལ་ཡིན། ཉེས་པ་ཞིག་སྔར་བདག་ལས་བྱུང་བའི་ལན། །གཞན་ལ་འདསྟེ། ཕྱི་
ཆད་ཆོད་པར། བྱའོ། །ཡོང་ཡང་། བདག་ཆེ་ཞིང་བཚུན་ཞེསྟེ། ཚིག་དུ་སྤྱི་
རུང་བ་དང་སྲུབསུ་མ་བབ་པའོ། བརྙས་ཐབས་མ་ཟེར་ཅིག། །མ་འོས་ཤིང་། །
མྱི་རིགས་པ་ནི། བདགི་བུ་དང་ཆུང་མ་ལ་ཡང་མི་བཟོདོ། །གཡོག་དང་བྲན་ལ་
ཡང་བྱར་མི་རུང་ན། གཞན་ལྟ་ཅི་སྨོས། །འདི་ན་གང་ནི་ཡང་། ས་མྱུདོ། །ཡ་
35



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རབས་ཤེས་བྱ་བ་ནི། །ཆི་ཡང་ཐོགསུ་འབབ་པ་ཡིན་གྱི། །མི་ཤེས་ཤིང་ཐོག་དུ་སྤྱི་
འབབ་པར་བྱེད་ན། །མ་རབས་གྱང་། །དེ་ལས་ཆི་ཐུའ། །གྲོགས་ལ། ངས་
བགམསྣ། །འདི་སྐད་ཟེར་ཞེས། མ་སྟོད་ཆིག། །གཞན་གྱི་མན་ངག་བདག་ལ་
སྨྲསྣ། །བདག་དང་མཛའ་བ་ཞིག་ཡོད་ན་ཡང་། །མ་སྙོད་ཚིག བསྙད་གྱང་བླ་
བ་ཞིག་ན་ཡང་། །བདག་ཉིད་གྱི་ཚིག་པ་སྐད་དུ་བྱ་བའི་རིགས། ཕ་ལོག་ངན་
ཆེས་མ་སྟོད་ཆིག། །འདི་རྣམས་བསྙད་ན། །གྲོགས་བག་ཚ་ཞིང་། །ཡིད་མི་
འཇོག་པར་འོང་ངོ། སུས་ཆི་ཉེས་གྱང༌། །དེ་ལྟར་བྱསུ་མྱི་གཏང་ཞེས་མ་སྨྲ། །
མནའ་མ་འདོར་ཆིག། །ཁྲོ་པའི་སྙིང་མ་རྟོགས་པས། །ཐོག་ཏུ་བབ་པ་ཉུངོ། །
ཉེས་དང་མ་ཡིན་ན། །ནི། །བདག་ལ་གནོད། མ་ཡིན་ན་ནི། །མནའ་ཟོས་
ཤིང་སུན་པར་འོང་ངོ། །མྱི་བྱར་མི་རུང་ན། །མནའ་མ་བོར་བར། །བྱར་སྤྱི་
རུང་བ་ཆི་ཡོད། །ལ་ལ་ཕ་ལོགས་གྱིས་མ་བཟོད་ན། དགྲར་ལྡང་བ་ཡོདོ། །ཆི་
ལ་ཡང་། བདག་ལས་མཁས་སྐྱེན་ཞེས་མི་བརྗོད་དོ། །སྔར་ཕ་རོལ་བསྟོདེ་བདར་
དང་། ཕ་རོལ་མོ་ཡང་། །དགའ། །བདག་དེ་བས་ཐུ་ན་ཡང་མྱི་དཔྱས། །ལྷག་
ན་ཡང་ཕྱིས་བྱས་པས། །མངོན་ཏེ། །མ་འཕྱིསོ། །ངན་མྱི་ནུས་ཡང་། བར་
མངོན་དང་། རན་པ་ཚམ་དུ་བྱའོ། མ་འདར་མ་སྟོད་ཆིག། །ཕར་བསྟིང་ཞིང་། །
བདག་བསྟོད་པ་འདྲ་བར། གྱུར། རོགས(རིགས)ལ། འཕྱའོ་ཆོག་ནི། ཕ་
ལོགས་གྱི་ཕྱས་རིག་པས་ན། །བདག་འཛངས་པ་འདྲ་བར། སྤྱོམ་ཤིང་བསྒྲགས་
པའི་ཕྱིར། །གཞན་གྱི་ཚིག་སུན་འབྱིན་བ་ཡོདོ། །འདི་སུ་བདེན་ཡང་། ཕན་བ་
མྱེད། །སུ་བརྫུན་ཡང་། གནོད་པ་མྱེདེ། ཆེད་མྱི་ཆེས། ཡངས་པར་གློད་དེ་
36



ཆོས་ཚན་དང་པོ། ཕུས་ནུ་ལ་གདམས་ཤིང་བསྟན་པའི་མདོ།
=
གཞག་ན་ལེགསོ། །གྱ་ཚོམ་དུ། ཡེངས་མ་གཏམ་མ་ཟེར་ཚིག་གཏམ་ལ་ལ། །
བདགི་བཞད་གད་ལ། གཞན་གྱི་ཞེར་འདེབས་པ་ཡོད་དོ། །མངགསྣ། །ཐོས་
སློས་མ་བྱ་སྟེ། །སླར་མ་ལྡོག་པར། བདགིས་ཕྱིན་ཆིང་རིག་པར་བྱོས་ཤིག །
ནོར་ལ་ཧ་ཅང་ཡང་མ་དམ་ཞིག དམ་ཆེས་ན། །མཛའ་ཤིང་བཤེས་པ་ལ་དགོས་
གྱུང་། །མྱི་སྟེར་ཏེ། །བདོག་གྱང་ཆི་རུང་། མཁོན་དུ་འོང་ངོ། ཧ་ཆང་ལྷོད་
ཆེས་ན། །དྲིན་ཡང་མྱེད་པའི་སྟེང་དུ། །ཇི་ཚམ་ན། །བདགིས་མི་བཟོདེ་མ་སྦྱིན་
ན། མཁོན་དུ་འོང་ངོ། །སྦྱིན་བ་ཞིག་ན་ཡང་། །ཐོག་མ་ནས། བསམ་དམྱིགསྟེ། །
སྦྱིན་བར་བྱས་ཕན་ཆད། བརྫུན་མ་བྱེད་ཅིག། །མྱི་བདོག་པ་ཚམ་ན་ཡང་།
བརྫུན་བར་ཁ་མ་ཡང་ཤིག། །སྦྱིན་བར་སྙད་བཏགས་ལ། བརྫུན་བྱ་བྱ་བས། །
ནི། ཐོག་མ་ནས་མ་སྨོས་དང་ལེགསོ། །ཡོང་ཡང་ཆི་བྱའོ་ལ། །ཁ་ལག་འཐུན་
བར་བྱ་བའི་རིགས། །སྨྲ་འོ་ཆོག་ལ། །དོགས་པའི་ཚིག་གྲོན་མ་གཞུག་ཤིག
དོགས་སོ་ཆོག་ལ་རིམ་འགྲོ་སྐྱེད་ཆིག། །སུས་གཏམ་དྲིས་གྱང་། ལན་ལོན་ཚིག། །
ཤགས་མ་རྒོད་ཆིག། །ར་རོ་ན་རྟ་མ་བརྒྱུག་ཤིག། །ལྕེ་མཆིན་མི་དགོས་པའི། །
བཞད་གད་ཁས་བརྒྱའ་བ་ཐོང་ཤིག། །འདི་གསུམ་ནི། །བདགི་མཚང་དུ་གྱུར་
ཆིང་། སྲོག་དང་སྲིད་ལ་དམའོ། །
ནུ་ན་རེ། །གཞན་བགྱི་བའི་ཐབས་ཆི་དག་མཆིས། །
ཕུ་ན་རེ། །འདིའི་ཚུལ་ལས། །ཇི་ཡང་མི་ནོར་བར་གྱིས་ཤིག མདོ་དང༌།
གཞུང་ཤེས་ན། །བྱའོ་ཆོགི་ནང་དུ། །མི་ནོར་བར་བཏང་དུ་རུངོ། བྱའོ་ཆོག །
དམིགསྟེ། །བཤད་ན། མི་མ་ཤི་བར་དུ། །ཟིན་པའི་མཐའ་མྱེད། །ཡེ་ནི། །ཆི་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
--
-
-
-
བྱ་འོ་ཆོག་ལ། མ་ནོར་བར་རྟོགས་ཤིང་གྱིས་ཤིག། །ཤེས་བཞིན་བ་ལ་ནོར་བ་
བྱུང་བ་ཡོད་དོ། བདགིས་བཤད་པ་འདི་ཡང་། ཁ་ཆིག ཚིག་གི་ཟུར་ཚམ་ལ།
ཆེད་ཆེ་ཞིང་། །གཞུང་དུ་རུང་བ་ཡོདོ། །
ནུ་ན་རེ། །འོག་མ་ལ་ཡིད་བརྟན་ཏཾ་མྱི་བརྟན། །
ཕུ་ན་རེ། །བརྟན་དུ་རུང་བ་རྣམས་ལ་རྟོན་ཚིག། །མྱི་རུང་བ་རྣམས་ལ་མ་
བརྟན་ཆིག། །ངན་པ་ཡོད་ན། འཛངས་པ་ཡོད་དོ། །ཆུང་ངུ་ཡོད་ན། ཆེན་པོ་
རྙེད་དོ། །དབུལ་པོ་རྙེད་ན། ཕྱུག་པོ་ཡོདོ། །བླུན་པོ་ཡོད་ན། བཟོ་བོ་རྙེད་དོ། །
ཀུན་ཡང་དེ་ལྟ་སྟེ། །ཕྲལ་ཡུན་གཉིས་རིག་དང་ལེགསོ། །
ནུ་བོ་ཤིན་ཏུ་ཡིད་ལ་བབ་སྟེ། །ཡང་དག་པའི་ཚིག་བདོག་པ་ནི། །སྙིང་
འབའ་ཤིག་ལ། བཏམས་པ། ལགས་གྱིས། གཞན་ལ་མ་བསྙད་ཆིག་
འདི་ལྟར་གཆིག་གིས་གཅིག་ལ། །བཏམས་ཤིང་། བསྟན་ནས། །འཛངས་
པ་པོ། སྤུན་ཉིས། དེ་ནས་སོ་སོར་གྱེས་སྟེ་མཆིས་སོ།།
བརྩམས་ཆོས་འདིའི་ཡི་གེ་དང་ཕྲད་དང་རྣམ་དབྱེ་དང་ཤད་ཀྱི་སྦྱོར་སྟངས་སོགས་ནི་
མ་ཡིག་སོར་བཞག་བྱས་ཡོད།
38



ཆོས་ཚན་གཉིས་པ།
༄༅། །ལེགས་པར་བཤད་པ་རིན་པོ་ཆེའི་
གཏེར་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས་
ས་སྐྱ་པཎྜི་ཏ་ཀུན་དགའ་རྒྱལ་མཚན་ནི། ཡབ་འཁོན་དཔལ་ཆེན་འོད་པོ་ཆེ(རྗེ་
བཙུན་གྲགས་པ་རྒྱལ་མཚན་གྱི་གཅུང)དང་ཡུམ་མ་ཅིག་གར་ཕུ་མ་ཉི་ཁྲི་ལྕམ་གཉིས་ཀྱི་སྲས་
སུ་སྤྱི་ལོ1182ལོར་ས་སྐྱར་སྐུ་འཁྲུངས། མཚན་ལ་དཔལ་ལྡན་དོན་གྲུབ་གསོལ། སྐུ་ཤིན་
ཏུ་གཞོན་པའི་དུས་ནས་ཡབ་དགེ་བའི་བཤེས་གཉེན་གྱི་དྲུང་དུ་ཡི་གེའི་འབྲི་ཀློག་དང་གསང་
སྔགས་ཀྱི་དབང་ཁྲིད་མན་ངག་དུ་མ་ཞུས་ཤིང་གསོ་བྱེད་ཀྱི་གཞུང་མན་ངག་འགའ་ཞིག་ཀྱང་
གསན། ཁུ་བོ་རྗེ་བཙུན་གྲགས་པ་རྒྱལ་མཚན་ལས་དགེ་བསྙེན་གྱི་སྡོམ་པ་བཞེས་ཏེ་མཚན་
ཀུན་དགའ་རྒྱལ་མཚན་དུ་གསོལ། ཁུ་བོ་དེ་ཉིད་ལས་ས་སྐྱ་གོང་མའི་གསུང་བཅུད་མདོ་
སྔགས་ཀྱི་ཟབ་གནད་མ་ལུས་པར་གསན་ཅིང་། གསོ་བྱེད་སྐོར་ཡང་ཡན་ལག་བརྒྱད་པའི་
རྩ་འགྲེལ་སོགས་གསན། ཞུ་དོན་རྡོ་རྗེ་སྐྱབས་ལས་བྱམས་ཆོས་སྡེ་ལྔ་སོགས་ལུང་གི་ཆོས་
སྐོར་དང་། རྨ་བྱ་བྱང་བརྩོན་དང་མཚུར་སྟོན་གཞོན་ནུ་སེང་གེ་ལས་ཚད་མ། སྤྱི་བོ་ལྷས་
པ་བྱང་ཆུབ་འོད་ལས་གདམས་པ་སྣ་ཚོགས་གསན་ཏེ་སྡེ་སྣོད་ཐམས་ཅད་ལ་མི་འཇིགས་པའི་
སྤོབས་པ་བརྙེས་ཤིང་མཁས་པའི་སྙན་གྲགས་ས་སྟེང་དུ་ཁྱབ། དགུང་ལོ་ཉེར་གསུམ་པ་སྟེ།
སྤྱི་ལོ1204ལོར་ཁ་ཆེ་པཎ་ཆེན་ཤཱཀྱ་ཤྲྰི་བོད་དུ་ཕེབས་པ་དང་མཇལ། དགུང་ལོ་ཉེར་
བདུན་པ་སྟེ། སྤྱི་ལོ1208ལོར་ཁ་ཆེ་པཎ་ཆེན་ལས་བསྙེན་པར་རྫོགས། ཁ་ཆེ་པཎ་ཆེན་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
-
-
དང་ཁོང་གི་སློབ་མ་སངྒྷ་ཤྲཱི་དང་ད་ན་ཤཱི་ལ་ལས་རིག་པའི་གནས་བཅུ་ལ་སྦྱངས་པ་མཐར་་་་
ཕྱིན་པར་མཛད་པས། གངས་རིའི་ཁྲོད་དུ་པཎྜི་ཏའི་མཚན་སྙན་ཐོབ་པའི་མཁས་པ་དང་
པོར་གྱུར། འཕྲོག་བྱེད་དགའ་བོ་སོགས་རྒྱ་གར་ལྷོ་ཕྱོགས་ཀྱི་མུ་སྟེགས་ཀྱི་སྟོན་པ་དྲུག་རྩོད་
པས་ཚར་བཅད་དེ་རལ་བའི་ཁུར་བྲེགས་ནས་སངས་རྒྱས་ཀྱི་བསྟན་པ་ལ་བཙུད། དགུང་ལོ་
སོ་ལྔ་པ་སྟེ། སྤྱི་ལོ1216ལོར་དཔལ་ལྡན་ས་སྐྱའི་ཁྲིར་ཕེབས་ཏེ་ཁྲི་ཐོག་ལྔ་པར་གྱུར། ས་
སྐྱའི་བཞི་ཐོག་བླ་བྲང་གསར་བཞེངས་དང་། སྐུ་གསུང་ཐུགས་ཀྱི་རྟེན་ཡང་མང་པོ་བཞེངས་
པར་མཛད། བསམ་ཡས་ཀྱི་རྗེ་བོ་ཤཱཀྱ་མགོན་གྱིས་བསམ་ཡས་སུ་གདན་དྲངས་པས་ཕེབས་
ཏེ། དཔལ་བསམ་ཡས་ཀྱི་གདན་སར་བཞུགས། བསམ་ཡས་གཙུག་ལག་ཁང་གི་བྱང་
ངོས་ཀྱི་གྱང་ལྡེབས་སུ་འཇམ་དབྱངས་གྱི་སྐུ་བརྙན་ངོ་མཚར་ཅན་ཕྱག་བྲིས་གནང་། སྡོམ་
བརྩོན་དམ་པ་ཞེས་པའི་བོད་ཀྱི་རི་མོ་གྲགས་ཅན་དེའང་རྗེ་ས་པཎ་འདི་པས་ཕྱག་བྲིས་གནང་
བའོ། །
དགུང་ལོ་རེ་གསུམ་པ་སྟེ། སྤྱི་ལོ1244ལོར་ཧོར་གོ་དན་གྱི་གདན་ཞུ་འབྱོར་བས།
སངས་རྒྱས་ཀྱི་བསྟན་པ་དང་སྐྱེ་འགྲོའི་བདེ་ཐབས་ཀྱི་དོན་དུ་སྐུ་ན་སྨིན་པ་དང་། བཤུལ་
ཐག་རིང་བ། ཧོར་དམག་གི་གསེབ་ཏུ་འགྲོ་དགོས་པ་སོགས་ལ་ཇི་མི་སྙམ་ཞིང་། སྐུ་དང་
སྲོག་ལའང་ལྟོས་པ་མེད་པའི་ཐུགས་སྐྱེད་རླབས་པོ་ཆེ་བཞེས་ཏེ། སྐུ་དབོན(གཅུང་ཟངས་
ཚ་བསོད་ནམས་རྒྱལ་མཚན་གྱི་སྲས）འགྲོ་མགོན་འཕགས་པ་དང་ཕྱག་ན་རྡོ་རྗེ་གཉིས་དང་
བཅས་ཏེ་ལམ་དུ་ཆས། དགུང་ལོ་དྲུག་ཅུ་རེ་ལྔ་པ་སྟེ། སྤྱི་ལོ1246ལོའི་ཟླ8པར་བྱང་
ཕྱོགས་ལིང་ཆུའི(ད་ལྟའི་ཀན་སུའུ་ཞིང་ཆེན་ཝུ་ཝེ་ས་ཁུལ་གནས་ཡུལ་འགུ་ཚང་གྲོང་བརྡལ)
ཡུལ་དུ་འབྱོར། སྤྱི་ལོ1247ལོར་གོ་དན་དང་འཕྲད། གོ་དན་དང་ཆོས་དང་འཇིག་རྟེན་
གྱི་གསུང་གླེང་མང་པོ་གནང་ཞིང་། གོ་དན་གྱི་ཤ་ཁྲའི་ནད་བཅོས་པས་གོ་དན་ཆོས་རྗེ་ས་
པཎ་ལ་དད་པར་གྱུར། ཡུ་གུར་གྱི་མཁས་པས་ལོ་ཙཱ་བྱས་ཏེ་རྒྱལ་བློན་འཁོར་འབངས་དང་།
རྒྱ་ཡུལ། ཡུ་གུར། མི་ཉག་སོགས་ཡུལ་གྲུ་དུ་མའི་སྐྱེ་བོ་མང་པོ་ལིང་ཆུར་འདུས་པ་ལ་
40



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
སྐྱབས་འགྲོ་ཐེག་ཆེན་སེམས་བསྐྱེད་སོགས་བཀའ་ཆོས་མང་པོ་ལན་དུ་མར་གསུངས་པ་སོགས་
མཛད་འཕྲིན་བཟང་པོ་རྒྱ་ཆེར་སྤེལ་ནས། བོད་ཀྱི་རིག་གནས་ཀྱི་ས་བོན་ཆེན་པོ་ཧོར་གྱི་
ཡུལ་ལ་གཏོར། རི་བོ་རྩེ་ལྔར་ཡང་ཕེབས་ནས་དེ་ན་གནས་པའི་སྒོམ་ཆེན་མང་པོ་ལ་མདོ་
སྔགས་ཀྱི་ཆོས་འདོད་པ་དང་མཐུན་པ་གནང་། དབུས་གཙང་མངའ་རིས་དང་བཅས་པའི་
དགེ་བའི་བཤེས་གཉེན་ཡོན་མཆོད་རྣམས་ལ་སྤྲིངས་པའི་ཡི་གེ་ཞེས་པ་སྤྲིངས་ཤིང་། ཐབས་
མཁས་ཀྱི་མཛད་པ་ལ་བརྟེན་ནས་བོད་ཁམས་ཞི་འཇགས་སུ་གནས་ཐབས་མཛད།
འགྲོ་མགོན་ཆོས་རྒྱལ་འཕགས་པ་དང༌། འུ་ཡུག་པ་རིག་པའི་སེང་གེ ཞང་བཙུན་
མདོ་སྡེ་དཔལ། དགེ་བཤེས་ཤཱཀྱ་བཟང་པོ་སོགས་མཁས་གྲུབ་ཀྱི་བུ་སློབ་མང་དུ་བྱུང་། །
ཆོས་རྗེ་ས་པཎ་གྱི་བརྩམས་ཆོས་ལ། སྡོམ་གསུམ་རབ་དབྱེ་དང་། ཚད་མ་རིག་
གཏེར། ཐུབ་པའི་དགོངས་པ་རབ་ཏུ་གསལ་བ། གཞུང་ལུགས་ལེགས་པར་བཤད་པ།
སྡེབ་སྦྱོར་མེ་ཏོག་ཆུན་པོ། ཚིག་གི་གཏེར། མཁས་པའི་ཁ་རྒྱན། ཟློས་གར་རབ་དགའི་
འཇུག་པ། སྒྲ་ལ་འཇུག་པ། ས་སྐྱ་ལེགས་བཤད། མཁས་པ་འཇུག་པའི་སྒོ། རོལ་མོའི་
བསྟན་བཅོས་སོགས་པོད་གསུམ་བཞུགས། 1992ལོར། བོད་ལྗོངས་བོད་ཡིག་དཔེ་རྙིང་
དཔེ་སྐྲུན་ཁང་གིས་གསུང་འབུམ་པོད་གསུམ་ག་དཔེ་སྐྲུན་བྱས་ཡོད། གསུང་འབུམ་གྱི་པར་
ཤིང་སྡེ་དགེ་དཔར་ཁང་ཆེན་མོར་བཞུགས་ཤིང་། གསུང་འབུམ་པོད་གསུམ་གར་མ་འདུས་
པའི་བརྩམས་ཆོས་སྐོར་ཞིག་ས་སྐྱ་གོང་མ་རྣམ་ལྔའི་གསུང་སྔར་གྱི་གསུང་འབུམ་གྱི་གྲས་སུ་་
མེད་པ་དག་དང་ལྷན་ཅིག་ཏུ་བསྡུས་ཏེ་པོད་གསུམ་དུ་བྱས་ནས་ས་སྐྱ་དགོན་པར་པར་དུ་་་་
བཏབ་ཡོད། འདི་ཉིད་ཀྱི་འགྱུར་ལ། བཀའ་འགྱུར་དུ། རྡོ་རྗེ་ཕུར་པ་རྩ་བའི་རྒྱུད་བིརྱཏྟ་
མ་འབུམ་སྡེའི་དུམ་བུ། དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གསང་བ་རྒྱན་
གྱི་བཀོད་པ་ཞེས་བྱ་བའི་རྒྱུད། འཕགས་པ་གསང་བ་ནོར་བུའི་ཐིག་ལེ་ཞེས་བྱ་བའི་རྒྱུད།
འཕགས་པ་རྡོ་རྗེ་ས་འོག་གི་རྒྱུད་ཀྱི་རྒྱལ་པོ་ཞེས་བྱ་བ་ལེའུ་ཉི་ཤུ་རྩ་ལྔ་པ། - བསྟན་འགྱུར་དུ།
མཁས་པ་ཆེན་པོ་གྲགས་པ་རྒྱལ་མཚན་ལ་བསྟོད་པ། གསང་བ་འདུས་པའི་མངོན་པར་
41



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རྟོགས་པའི་རྒྱན་གྱི་འགྲེལ་པ། ཟུང་དུ་འཇུག་པ་གསལ་བ་ཞེས་བྱ་བ་དབང་གི་བྱ་བ་ཤོ་ལོ་
ཀ་ཕྱེད་དང་བརྒྱད་བརྒྱ་པ། ཚོགས་ཀྱི་འཁོར་ལོའི་ཆོ་ག་སོགས་མང་དུ་བཞུགས་སོ། །
རྗེ་འདི་པས་མདོ་སྔགས་རིག་གནས་སྤྱི་དང་། ལྷག་པར་རྣམ་འགྲེལ་སོགས་ཚད་མའི་
འཆད་ཉན་བོད་ལ་དར་བར་མཛད། སྙན་ངག་མེ་ལོང་ཐོག་མར་བོད་སྐད་དུ་བསྒྱུར་ཅིང་།
བོད་ཀྱི་རོལ་མོའི་གཞུང་ལུགས་ཐོག་མ་བརྩམས་ལ། བོད་ལ་ལེགས་བཤད་ཅེས་པའི་རྩོམ་
ལུས་ཀྱི་སྲོལ་ཕྱེ།
རྒྱལ་དབང་ལྔ་པ་ཆེན་མོས“བོད་ལ་གནས་ལྔ་རིག་པའི་སྲོལ་འབྱུང་བ་འདི་ཉིད་ཀྱི་་་་
བཀའ་དྲིན་ཡིན”ཞེས་བསྔགས་བརྗོད་ཀྱི་མེ་ཏོག་གཏོར། ས་སྐྱའི་གོང་མ་རྣམ་ལྔ་ལས་
དམར་པོ་རྣམ་གཉིས་ཀྱི་ཡ་གྱལ་དང་། གངས་རིའི་ལྗོངས་ཀྱི་འཇམ་དབྱངས་རྣམ་གསུམ་གྱི་
དང་པོར་འདྲེན།
ཆོས་རྗེ་འདི་པ་ནས་བརྩམས་ཏེ་བོད་ཀྱི་ཆོས་བྱེད་རབ་བྱུང་རྣམས་ལས་ཁག་ཅིག་ཆོས་
ཁོ་ན་དོན་དུ་གཉེར་བ་དང་། ཁག་ཅིག་ཆོས་སྲིད་ལུགས་གཉིས་ཀྱི་མཛད་འཕྲིན་སྐྱོང་བ་སྟེ།
མཛད་འཕྲིན་སྐྱོང་ལུགས་མི་འདྲ་བ་གཉིས་བྱུང་ཞིང་། “བོད་ཀྱི་མཁས་བཙུན་བཟང་པོ་
རྣམས། །བླ་མཆོད་ཚུལ་དུ་ཁྲིད་ནས་འགྲོ། །”ཞེས་པའི་ལུང་བསྟན་དུས་ལ་བབས།
དེ་ལྟར་ཆོས་རྗེ་འདི་པ་ནི་ཆོས་སྲིད་ལུགས་གཉིས་ཀྱི་ཆ་ནས་མཛད་འཕྲིན་རླབས་ཆེ་་་
ཞིང་། བོད་ལ་སྐུ་དྲིན་ཤིན་ཏུ་ཆེ།
དགུང་ལོ་བདུན་ཅུ་པ་སྟེ། སྤྱི་ལོ1251ལོར་ལིང་ཆུ་རུ་སྐུ་གཤེགས་ཤིང་། སྐུ་གདུང་
ད་ལྟའང་དེ་གར་བཞུགས།
རྣམ་ཐར་ཞིབ་མོ་ནི་འགྲོ་མགོན་ཆོས་རྒྱལ་འཕགས་པས་མཛད་པའི་ས་སྐྱ་པཎ་ཆེན་གྱི་
རྣམ་ཐར་དང་། ས་པཎ་གྱི་དངོས་སློབ་མཁན་ཆེན་རིན་ཆེན་དཔལ་གྱིས་མཛད་པའི་ས་སྐྱ་
པཎྜི་ཏ་ཆེན་པོའི་རྣམ་ཐར། ས་སྐྱ་བདག་ཆེན་ཨ་མེས་ངག་དབང་ཀུན་དགའ་བསོད་ནམས་
ཀྱིས་མཛད་པའི་ས་སྐྱའི་གདུང་རབས་རིན་ཆེན་བང་མཛོད། རིན་སྤུངས་ངག་དབང་འཇིག་
42



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
གྲགས་ཀྱི་ས་པཎ་རྟོགས་བརྗོད་བསྐལ་བཟང་ལེགས་ལམ་བཅས་སུ་གསལ།
༄༅། །རྒྱ་གར་སྐད་དུ། སུབྷཱ་ཥི་ཏ་རཏྣ་ནི་དྷེ་ནཱ་མ་ཤཱསྟཱ། བོད་སྐད་དུ། ལེགས་
པར་བཤད་པ་རིན་པོ་ཆེའི་གཏེར་ཞེས་བྱ་བའི་བསྟན་བཅོས། འཕགས་པ་
འཇམ་དཔལ་གཞོན་ནུར་གྱུར་པ་ལ་གུས་པས་ཕྱག་འཚལ་ལོ། །ལྷ་ཡི་མཆོག་དང་
ཀླུ་དབང་གྲུབ་པ་རིག་འཛིན་གཙོ། །དྲང་སྲོང་རྒྱས་པ་གྲོག་མཁར་བ་དང་རྐང་
མིག་སོགས། །ཀུན་ནས་དགའ་བའི་གཙུག་གི་ནོར་བུས་ཞབས་མཆོད་པ། །འགྲོ་
བའི་གཙོ་བོ་ཀུན་མཁྱེན་དེ་ལ་བདག་ཕྱག་འཚལ། །རིགས་པས་དཔྱད་ན་ཆོས་
ལུགས་མི་འགལ་ཞིང་། །འཇིག་རྟེན་བྱ་བ་ཀུན་ནས་ལེགས་བསྒྲུབ་པ། །དམ་པ་
རྣམས་ཀྱི་སྤྱོད་ཚུལ་ཅི་འདྲ་ཞིག ། བཤད་པ་འདི་ནི་ལེགས་བཤད་རིན་ཆེན་
གཏེར། །
མཁས་པ་ཡོན་ཏན་མཛོད་འཛིན་པ། །དེ་དག་ལེགས་བཤད་རིན་ཆེན་སྡུད། །
རྒྱ་མཚོ་ཆེན་པོ་ཆུ་བོའི་གཏེར། །ཡིན་ཕྱིར་ཆུ་བོ་ཐམས་ཅད་འབབ། །སྐྱེ་བོ་ཡོན་
ཏན་ཡོད་མེད་པའི། །བླང་དོར་བློ་གྲོས་ལྡན་པ་མཁས། །རྡུལ་དང་འདྲེས་པའི་
ལྕགས་ཕྱེ་རྣམས། །ཁབ་ལེན་རྡོ་ཡིས་ལེན་པར་ཤེས། །ལེགས་བཤད་མཁས་པའི་
བློ་གྲོས་ཀྱིས། །གོ་ཡི་བླུན་པོས་དེ་ལྟ་མིན། །ཉི་མའི་འོད་ཟེར་ཤར་བ་ན། །
འབྱུང་པོའི་བྱ་རྣམས་ལོང་བར་འགྱུར། །ཤེས་རབ་ལྡན་པས་ཉེས་པ་དག །སེལ་
བར་ནུས་ཀྱི་བླུན་པོས་མིན། །ནམ་མཁའ་ལྡིང་གིས་དུག་ཅན་སྦྲུལ། །གསོད་པར་
ནུས་ཀྱི་ཁྭ་ཏས་མིན། །བློ་གྲོས་ཆེན་པོ་རྒུད་ན་ཡང་། །ལྷག་པར་བློ་གྲོས་སྟོབས་
ལྡན་འགྱུར། །རི་དྭགས་རྒྱལ་པོ་བཀྲེས་པ་ན། །གླང་ཆེན་སྤྱི་བོ་མྱུར་དུ་འགེམས། །



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
མཁས་པ་རྩད་ཅིང་མ་དྲིས་པ། །དེ་ཡི་བར་དུ་གཏིང་མི་དཔོགས། །རྔ་ལ་དབྱུ་
གུས་མ་བསྣུན་པ། །དེ་སྲིད་གཞན་དང་ཁྱད་ཅི་ཡོད། །རིག་པ་ནངས་པར་འཆི་
ཡང་བསླབ། །ཚེ་འདིར་མཁས་པར་མ་གྱུར་ཀྱང་། །སྐྱེ་བ་ཕྱི་མར་བཅོལ་བ་ཡི། །
ནོར་ལ་རང་ཉིད་ལེན་པ་འདྲ། །ཡོན་ཏན་ལྡན་ན་སྐྱེ་བོ་ཀུན། །མ་བསྡུས་པར་
ཡང་རང་ཉིད་འདུ། །དྲི་ལྡན་མེ་ཏོག་རྒྱང་རིང་ཡང་། །བུང་བ་སྤྲིན་གྱི་ཚོགས་
བཞིན་འཁོར། །མཁས་པ་ཡོན་ཏན་ཀུན་བསླབས་པ། །མཐར་ཕྱིན་གཅིག་གིས་
འཇིག་རྟེན་གསལ། །བློ་ངན་ཤེས་པ་མང་ན་ཡང་། །རྒྱུ་སྐར་བཞིན་དུ་གསལ་མི་
ནུས། །མཁས་པ་ཡོན་ཏན་དཔག་མེད་ཀྱང་། །གཞན་གྱི་ཡོན་ཏན་ཆུང་ངུའང་
ལེན། །དེ་ལྟར་རྒྱུན་དུ་སྤྱད་པ་ཡིས། །མྱུར་དུ་ཐམས་ཅད་མཁྱེན་པར་འགྲོ། །
མཁས་པ་ཤེས་རབ་ཀྱིས་བསྲུང་ན། །དགྲ་བོ་མང་ཡང་ག་ལ་ཚུགས། །འཕགས་
རྒྱལ་གྱི་ནི་བྲམ་ཟེའི་བུ། །གཅིག་པུས་དགྲ་བོའི་ཚོགས་ཀུན་བཅོམ། །བློ་ཆུང་
གྲོས་ཉེས་འཁྲུགས་པའི་ཚེ། །བློ་ལྡན་ཐབས་ཀྱིས་བདེ་བར་གསོ། །ཆུ་ཀླུང་རྙོག་
པས་ཆུད་གཟན་པ། །ཆུ་དྭངས་ནོར་བུས་དྭངས་པར་བྱེད། །མཁས་པ་ཇི་ལྟར་
ཐབས་རྡུགས་ཀྱང་། །བླུན་པོ་འཇུག་པའི་ལམ་མི་འགྲོ། །ཆར་སྡོད་བྱེའུ་སྐོམ་
ན་ཡང་། །ས་ལ་བབས་པའི་ཆུ་མི་འཐུང་། །ཤེས་རབ་ལྡན་པ་མགོ་བསྐོར་ཡང་། །
བྱ་བའི་ཆ་ལ་རྨོངས་མི་འགྱུར། །སྲོག་ཆགས་གྲོག་མ་མིག་མེད་ཀྱང་། །མིག་ལྡན་
གཞན་ལས་ལྷག་པར་མགྱོགས། །བློ་གྲོས་ལྡན་པ་གཉིས་བགྲོས་ན། །བློ་གྲོས་
ལེགས་པ་གཞན་འབྱུང་སྲིད། །ཡུང་བ་དང་ནི་ཚ་ལ་ལས། །ཁ་དོག་གཞན་ཞིག་
སྐྱེ་བར་འགྱུར། །ཁོང་མཛངས་བསོད་ནམས་བསགས་པའི་མི། །གཅིག་པུ་ཡིན་



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
ཡང་ཀུན་ལས་རྒྱལ། །རི་དྭགས་རྒྱལ་པོ་སེང་གེ་དང་། །འཁོར་ལོས་སྒྱུར་ལ་
གྲོགས་མི་དགོས། །ཐབས་ལ་མཁས་ན་ཆེན་པོ་ཡང་། །བྲན་དུ་བཀོལ་བར་ག་ལ་
དཀའ། །མཁའ་ལྡིང་མཐུ་རྩལ་ཆེ་ན་ཡང་། །གོས་སེར་ཅན་གྱི་བཞོན་པར་
འགྱུར། །འཇིག་རྟེན་འདི་དང་ཕ་རོལ་གྱི། །བདེ་བ་བསྒྲུབ་པ་ཤེས་རབ་ཡིན། །
རྒྱལ་བུ་ཟླ་བའི་ཤེས་རབ་ཀྱིས། །བྲན་བཟང་འདི་དང་ཕྱི་མར་བསྐྱབས། །དཔའ་
ཞིང་མཐུ་རྩལ་ཆེ་ན་ཡང་། །མཁས་པ་མིན་པས་དཔའ་མི་ཐོབ། །འབྱོར་པ་ཐོབ་
པར་གྱུར་ན་ཡང་། །བསོད་ནམས་མེད་ན་ག་ལ་རྟག །ཡོན་ཏན་སྐྱོན་གཉིས་
སུས་ཀྱང་གསལ། །འདྲེས་པ་འབྱེད་ཤེས་མཁས་པ་ཡིན། །ཆུ་ལས་འོ་མ་ངང་
པས་ཕྱེད། །བ་ལས་འོ་མ་ཀུན་གྱིས་ལོང་། །སྨྲས་ཤིང་བསྐུལ་བར་གྱུར་པ་ན། །
དུད་འགྲོ་ལ་ཡང་གོ་བ་སྐྱེ། །མ་བསྐུལ་གཞན་གྱིས་མ་སྨྲས་པར། །བསམ་པ་ཤེས་
ན་མཁས་པ་ཡིན། །བློ་དང་ལྡན་ན་མ་སྨྲས་ཀྱང་། །རྣམ་འགྱུར་ཉིད་ལས་བསམ་
པ་གོ །བལ་པོའི་སེའུ་མ་ཟོས་ཀྱང་། །ཁ་དོག་ཉིད་ལས་བྲོ་བ་ཤེས། །མཁས་པ་
རང་གི་ཡུལ་བས་ཀྱང་། །ཡུལ་ཁམས་གཞན་ན་མཆོད་པ་ཐོབ། །ནོར་བུ་གཞན་
དུ་བྲིན་པ་ཙམ། །རྒྱ་མཚོའི་གླིང་དུ་ག་ལ་བྲིན། །མཁས་པ་སློབ་པའི་དུས་ན་
སྡུག །བདེ་བར་སྡོད་ལ་མཁས་མི་སྲིད། །བདེ་བ་ཆུང་ལ་ཆགས་པ་དེས། །ཆེན་
པོའི་བདེ་བ་ཐོབ་མི་སྲིད། །བློ་དང་ལྡན་ན་ཉམ་ཆུང་ཡང་། །སྟོབས་ལྡན་དགྲ་
ཡིས་ཅི་བྱར་ཡོད། །རི་དྭགས་རྒྱལ་པོ་སྟོབས་ལྡན་པ། །རི་བོང་བློ་དང་ལྡན་པས་
བསད། །སེམས་ཅན་གཞན་དང་རྗེས་མཐུན་པའི། །སྤྱོད་པ་ཤེས་ན་མཁས་པ་
ཡིན། །དུད་འགྲོ་ཡིན་ཡང་རིགས་མཐུན་རྣམས། །ཁྱུ་གཅིག་ཏུ་ནི་མི་གནས་སམ། །
45



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
-
ངེས་པར་འབྱུང་བའི་བྱ་བ་འགའ། །མ་གྲུབ་པ་ན་དཔྱོད་པའི་ཚེ། །མཁས་
རྨོངས་གཉིས་ཀྱི་ཁྱད་པར་ཤེས། །གྲུབ་ནས་དཔྱོད་པ་བླུན་པོའི་ཚུལ། །མཁས་པ་
རྣམས་ཀྱིས་དཔྱད་པ་ཡི། །ཤེས་བྱ་ཤེས་ན་མཁས་པར་བགྲང་། །བ་ལང་རྒན་
གཞོན་དཔྱོད་པ་ལ། །བླུན་པོ་མཁས་ཀྱང་ཡོན་ཏན་མིན། །རྒྱ་མཚོ་ཆུ་ཡིས་མི་
ངོམས་ཤིང་། །རྒྱལ་པོའི་བང་མཛོད་ནོར་གྱིས་མིན། །འདོད་ཡོན་སྤྱད་པས་མི་
ངོམས་ཏེ། །མཁས་པ་ལེགས་བཤད་ཀྱིས་མི་ངོམས། །ལེགས་བཤད་བྱིས་པ་དག་
ལས་ཀྱང་། །མཁས་པ་རྣམས་ནི་ཡོངས་སུ་ལེན། །དྲི་ཞིམ་འབྱུང་ན་རི་དྭགས་ཀྱི། ། .
ལྟེ་བ་ལས་ཀྱང་གླ་རྩི་ལེན། །ལེགས་པར་བཤད་པ་རིན་པོ་ཆེའི་གཏེར་ལས་མཁས་པ་
བརྟག་པ་སྟེ་རབ་ཏུ་བྱེད་པ་དང་པོའོ། །
རྟག་ཏུ་དམ་པའི་ཡོན་ཏན་རྣམས། །སྐྱེ་བོ་དམ་པས་ལྷག་པར་སྒྲོགས། །མ་
ལ་ཡ་ཡི་ཙན་དན་དྲི། །རླུང་གིས་ཕྱོགས་བཅུར་རྒྱས་པར་བྱེད། །དམ་པ་དཔོན་
དུ་བསྐོས་གྱུར་ན། །དོན་གྲུབ་པ་དང་བདེ་སྐྱིད་འཐོབ། །ནོར་བུ་རྒྱལ་མཚན་
རྩེར་མཆོད་ན། །ཡུལ་ཕྱོགས་དགེ་ཞེས་མཁས་རྣམས་སྒྲོགས། །རྒྱལ་ངན་གཞན་
གྱིས་གཙེས་པ་ན། །ལྷག་པར་ཆོས་རྒྱལ་དྲན་པར་འགྱུར། །རིམས་ཀྱིས་བཏབ་
པའི་སེམས་ཅན་རྣམས། །གངས་ཆུ་འབའ་ཞིག་ཡིད་ལ་བྱེད། །སྡིག་སྤྱོད་རྒྱལ་
པོས་གཙེས་པ་ལ། །མི་དབང་ཆོས་རྒྱལ་ལྷག་པར་སྐྱོང་། །འབྱུང་པོའི་གདོན་
གྱིས་བཏབ་པ་ལ། །གསང་སྔགས་གྲུབ་པས་རྗེས་སུ་འཛིན། །དམ་པ་སྡིག་པ་
ཆུང་ཡང་སྤོང་། །དམན་རྣམས་ཆེན་པོའང་དེ་ལྟ་མིན། །ཞོ་ལ་རྡུལ་ཕྲན་འབྱར་
བ་སེལ། །ཆང་ལ་ཕབས་ཀྱང་ལྷག་པར་འདེབས། །སྐྱེ་བོ་དམ་པ་རྒུད་གྱུར་ཀྱང་། །
46



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
་
སྤྱོད་པའི་ཁྱད་པར་ལྷག་པར་མཛེས། །མེ་ནི་ཐུར་དུ་ཁ་བསྟན་ཀྱང་། །མེ་ལྕེ་གྱེན་
དུ་འབར་བ་མཐོང་། །དམ་པ་རྒྱང་ན་གནས་ན་ཡང་། །འཁོར་འདབས་ཕན་
པས་རིང་ནས་སྐྱོང་། །མཁའ་ལ་སྤྲིན་ཆེན་འཁྲིགས་པ་ཡིས། །ས་ཡི་ལོ་ཏོག་ཁྱད་
པར་འཕེལ། །གསོན་ཚེ་སྙན་གྲགས་དགའ་བའི་རྒྱུ། །འཇིག་རྟེན་གཞན་དུ་
བསོད་ནམས་དགའ། །དེ་གཉིས་མེད་པའི་ནོར་ཙམ་གྱིས། །མཁས་རྣམས་
དགའ་བ་བསྐྱེད་མི་ནུས། །ཕྱི་རྗེས་རིང་དུ་ལྟ་བ་དང་། །བག་ཡོད་པ་ལ་བཟོད་
བསྲན་ཆེ། །བརྩོན་འགྲུས་ཆེ་ཞིང་བརྟན་ལ་གྲིམས། །བྲན་གཡོག་ཡིན་ཡང་
དཔོན་དུ་འགྱུར། །སྦྱིན་ལ་རྟག་ཏུ་སེམས་སྤྲོ་བ། །དེ་ཡི་གྲགས་པ་རླུང་བཞིན་
ལྡང་། །ཕོངས་པ་སློང་བ་འདུ་བ་བཞིན། །འབུལ་བར་འདོད་རྣམས་དེ་བས་
མང་། །བྱིན་ནས་སླར་ཡང་མི་ལེན་ལ། །དམན་པའི་བརྙས་པ་དང་དུ་ལེན། །
ཕན་པ་ཆུང་ངུའང་མི་བརྗེད་པ། །བདག་ཉིད་ཆེན་པོའི་ཆེ་རྟགས་ཡིན། །དམ་
པའི་ཡོན་ཏན་སྦས་གྱུར་ཀྱང་། །འཇིག་རྟེན་ཀུན་ལ་ཁྱབ་པར་གསལ། །སྣ་མའི་
མེ་ཏོག་ལེགས་བཀབ་ཀྱང་། །དྲི་ཞིམ་ཀུན་ཏུ་ཁྱབ་པར་འགྱུར། །རྒྱལ་པོ་རང་
ཡུལ་ཆེ་བ་ཙམ། །དམ་པ་གང་དུ་ཕྱིན་སར་བཀུར། །མེ་ཏོག་ཕལ་ཆེར་ཉིན་རེའི་
རྒྱན། །གཙུག་གི་ནོར་བུ་གང་དུའང་མཆོད། །ལྗོན་ཤིང་དུད་པ་འབྲས་བུ་མང་། །
རྨ་བྱ་དུལ་བ་མཇུག་སྒྲོ་བཟང་། །རྟ་མཆོག་དུལ་བ་འགྲོས་མགྱོགས་ཏེ། །དམ་པ་
དུལ་བ་མཁས་པའི་རྟགས། །དམ་པ་རྣམས་དང་ཕལ་པ་ལ། །བྱས་པ་མཉམ་
ཡང་དྲིན་མི་འདྲ། །ཞིང་ལ་ས་བོན་ཁྱད་མེད་ཀྱང་། །ལོ་ཏོག་ཁྱད་པར་དཔག་ཏུ་
མེད། །བདག་ཉིད་ཆེ་ལ་ཕན་བཏགས་ན། །ཅུང་ཟད་ཙམ་ཡང་འབྲས་བུ་འབྱིན། །



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྐྱུ་རུ་ར་གཅིག་བྱིན་པ་ལ། །ཆོས་རྒྱལ་བུ་དང་སྙོམས་ལ་ལྟོས། །བཟང་པོའི་ཆོ་
རིགས་སྤྱོད་པས་བསྲུང་། །སྤྱོད་པ་ཉམས་ན་རིགས་དོན་མེད། །ཙན་དན་དྲི་
བཟང་སྐྱེ་བོ་དགའ། །དེ་བསྲེགས་སོལ་བ་སུ་ཞིག་ལེན། །ཆེན་པོ་རེ་ཞིག་རྒུད་
གྱུར་ཀྱང་། །དེ་ལ་གདུང་བ་བསྐྱེད་མི་དགོས། །ཟླ་བ་རེ་ཞིག་གཟས་ཟིན་ཡང་། །
དེ་མ་ཐག་ཏུ་གྲོལ་བར་འགྱུར། །ཆེན་པོས་དགྲ་ལ་བྱམས་བྱས་ན། །དགྲ་ཉིད་དེ་
ཡི་དབང་དུ་འགྱུར། །མང་པོས་བཀུར་བས་ཀུན་བསྐྱངས་པས། །ཀུན་གྱིས་རྒྱལ་
པོར་དབང་བསྐུར་རོ། །དམ་པ་ཇི་ལྟར་རྒུད་གྱུར་ཀྱང་། །སྡིག་དང་འདྲེས་པའི་
ཟས་མི་ཟ། །སེང་གེ་བཀྲེས་ཀྱང་མི་གཙང་བའི། །ངན་སྐྱུགས་ཟ་བར་མི་བྱེད་དོ། །
དམ་པ་སྲོག་ལ་བབས་ན་ཡང་། །རང་བཞིན་བཟང་པོ་ག་ལ་འདོར། །ས་ལེ་
སྦྲམ་ནི་བསྲེགས་བཅད་ཀྱང་། །དེ་ཡི་ཁ་དོག་ཉམས་མི་འགྱུར། །སྐྱེས་མཆོག་
རྣམས་ལ་དམན་པ་རྣམས། །ཁྲོ་ཡང་ལན་དུ་ག་ལ་ཁྲོ། །ཅེ་སྤྱང་དྲེགས་པས་སྐད་
འབྱིན་ཡང་། །རི་དྭགས་རྒྱལ་པོས་སྙིང་རྗེས་སྐྱོང་། །བདག་ཉིད་ཆེ་ལ་སྐྱེ་བོ་
རྣམས། །སྐྱོན་འཚོལ་འགྱུར་གྱི་དམན་ལ་མིན། །འཕན་ཟེལ་རིན་ཆེན་ལ་ལྟ་ཡི། །
མགལ་དུམ་ལ་ནི་སུ་ཞིག་དཔྱོད། །བསྟོད་པས་དགའ་བར་མི་འགྱུར་ལ། །སྨད་
པས་མི་དགར་མི་འགྱུར་ཞིང་། །རང་གི་ཡོན་ཏན་ལེགས་གནས་པ། །སྐྱེ་བོ་དམ་
པའི་མཚན་ཉིད་ཡིན། །སྡིག་པ་དང་ནི་མཐུ་རྩལ་ལས། །བྱུང་བའི་ལོངས་སྤྱོད་
ལོངས་སྤྱོད་མིན། །ཁྱི་དང་བྱི་ལ་འགྲངས་ན་ཡང་། །ངོ་ཚ་བོར་བའི་རྣམ་ཐར་
ཡིན། །འཁོར་ལ་ཕུན་སུམ་ཚོགས་གྱུར་ན། །རྗེ་དཔོན་ཉིད་ཀྱི་ཆེ་བ་ཡིན། །རྟ་
ལ་རྒྱན་དུ་བྱས་པ་དེ། །བདག་པོ་ཉིད་ལ་མི་མཛེས་སམ། །ཇི་ལྟ་ཇི་ལྟར་རྗེ་
48



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར། །
དཔོན་གྱིས། །འཁོར་ལ་དྲིན་གྱིས་བསྐྱངས་གྱུར་པ། །དེ་ལྟ་དེ་ལྟར་འཁོར་གཡོག་
རྣམས། །རྗེ་དཔོན་ཉིད་ཀྱི་བྱ་བ་བསྒྲུབ། །བདག་ཉིད་ཆེན་པོ་གནས་པའི་སར། །
མཁས་པ་གཞན་དག་སུ་ཡིས་བརྩི། །མཁའ་ལ་ཉི་མ་ཤར་བ་ན། །རྒྱུ་སྐར་མང་
ཡང་མཐོང་མི་འགྱུར། །ལེགས་པར་བཤད་པ་རིན་པོ་ཆེའི་གཏེར་ལས་ཡ་རབས་བརྟག་
པ་སྟེ་རབ་ཏུ་བྱེད་པ་གཉིས་པའོ། །
སྐྱེ་བོ་ངན་པ་འབྱོར་ཐོབ་ཀྱང་། །ལྷག་པར་སྤྱོད་པ་ངན་པར་འགྱུར། །
འབབ་ཆུ་ཇི་ལྟར་བཟློག་གྱུར་ཀྱང་། །ཐུར་དུ་འབབ་པ་ཁོ་ནར་འདོད། །དམན་
ལ་སྤྱོད་པ་བཟང་བྱུང་ཡང་། །དེ་ནི་བཅོས་མའི་རྣམ་ཐར་ཡིན། །ཤེལ་ལ་ནོར་
བུས་ཁ་བསྒྱུར་ཡང་། །ཆུ་དང་འཕྲད་ན་རང་མདོག་སྟོན། །བླུན་པོས་བྱ་བ་
ལེགས་གྲུབ་ཀྱང༌། །སྟེས་དབང་ཡིན་གྱི་བསྒྲུབས་པས་མིན། །སྲིན་བུའི་ཁ་ཆུ་
དར་སྐུད་དུ། །འགྲོ་བ་མཁས་ནས་བྱུང་བ་མིན། །ཆེན་པོས་འབད་ནས་བསྒྲུབས་
པའི་གྲོས། །ངན་པ་སྐད་ཅིག་གཅིག་ལ་འཇོམས། །ཞིང་པས་ལོ་ཟླར་འབད་པའི་
ཞིང་། །སེར་བས་སྐད་ཅིག་རྡུལ་དུ་རློག །ངན་པ་ཕལ་ཆེར་རང་གི་སྐྱོན། །གང་
ཡིན་གཞན་ལ་འགོད་པར་བྱེད། །ཁྭ་ཏས་མི་གཙང་ཟོས་པའི་མཆུ། །ས་གཙང་
གཞན་ལ་འབད་ནས་འཕྱིད། །བླུན་པོ་བྱ་བ་ལ་སྦྱར་ན། །དོན་ཉམས་དེ་ཡང་
ཉམས་པར་འགྱུར། །ཝ་སྐྱེས་རྒྱལ་པོར་བསྐོས་པ་ཡིས། །འཁོར་སྡུག་རང་ཡང་
བསད་ཅེས་གྲགས། །རྨོངས་པ་བདེ་བ་འདོད་བཞིན་དུ། །བྱ་བ་སྡུག་བསྔལ་
འབའ་ཞིག་སྒྲུབ། །གདོན་གྱིས་བཏབ་པའི་སྐྱེ་བོ་འགའ། །སྡུག་བསྔལ་སྤང་ཕྱིར་
ལྕེབས་པ་མཐོང་། །བློ་ངན་དྲང་པོ་ལ་ལ་རང་། །བརླག་འགྱུར་ལ་ལ་གཞན་ལ་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
གནོད། །ནགས་ཀྱི་ཤིང་དྲང་རྩད་ནས་གཅོད། །མདའ་ཡི་དྲང་པོས་ཕ་རོལ་
གསོད། །རྟག་ཏུ་གཞན་དོན་མི་སེམས་པ། །དེ་ཡི་སྤྱོད་པ་ཕྱུགས་དང་མཚུངས། །
བཟའ་བཏུང་འབའ་ཞིག་དུད་འགྲོས་ཀྱང་། །བསྒྲུབ་པར་ནུས་པ་མ་ཡིན་ནམ། །
ཕན་དང་མི་ཕན་མི་དཔྱོད་ཅིང་། །བློ་དང་ཐོས་པ་མི་བསྒྲུབ་པར། །ལྟོ་འགྲངས་
འབའ་ཞིག་དོན་གཉེར་བ། །སྤུ་མེད་པ་ཡི་ཕག་པ་ཡིན། བླུན་པོའི་དབུས་ན་
དགའ་ཞིང་རྩེ། །མཁས་པའི་མདུན་ན་ཞུམ་ཞིང་འཛུར། །ནོག་དང་ལྐོག་ཤལ་
མེད་ན་ཡང་། །ཡ་སོ་ཅན་གྱི་བ་ལང་ཡིན། །གང་ན་བཟའ་བཏུང་ཡོད་དེར་
རྒྱུག །དགོས་པའི་བྱ་བ་བཅོལ་ཡང་འབྲོས། །གཏམ་དང་བཞད་གད་ཤེས་ན་
ཡང་། །མཇུག་མ་མེད་པའི་ཁྱི་རྒན་ཡིན། །རྨིག་རྗེས་ཆུ་ཡིས་དགང་སླ་སྟེ། །
མཛོད་ཆུང་ནོར་གྱིས་དགང་བ་སླ། །ཞིང་ཆུང་ས་བོན་གདབ་སླ་སྟེ། །བློ་ཆུང་
རིག་པ་མགུ་བ་སླ། །དྲེགས་བཅས་བླུན་པོ་ཁས་ལེན་ཅན། །ཆེན་པོ་ཡིན་ཡང་
ཉམས་པར་འགྱུར། །གོམ་པ་གང་གི་ས་བྱིན་པས། །སྟོབས་ལྡན་གྱིས་ནི་ས་
གསུམ་ཤོར། །བློ་ཆུང་སེམས་ལ་ཁོན་འཛིན་ཅན། །གནོད་པ་བས་ཀྱང་རྣམ་
འགྱུར་སྔ། །ཁྱི་ངན་དགྲ་བོ་མཐོང་བ་ན། །རྨུགས་པའི་ཐོག་མར་ཀུ་ཅོ་འདོན། །
བླུན་པོས་བསགས་པའི་སྡུག་བསྔལ་ཉིད། །མྱོང་གི་སྤྱོད་པའི་བདེ་མི་མྱོང་། །
ཡང་ཡང་མྱུལ་ཞིང་ལྟ་བ་ཡི། །འཇུངས་པའི་ནོར་ནི་བྱི་བ་འདྲ། །བླུན་པོའི་དྲུང་
དུ་མཁས་པ་བས། །སྤྲེའུ་འཛིན་པ་ཁྱད་པར་འཕགས། །སྤྲེལ་འཛིན་ཟས་དང་
ནོར་གྱིས་མཆོད། །མཁས་པ་ལག་པ་སྟོང་པར་འགྲོ། །ཡོན་ཏན་མེད་པའི་སྐྱེ་བོ་
རྣམས། །ཡོན་ཏན་ཅན་ལ་ལྷག་པར་སྣང་། །གངས་ཀྱི་ཡུལ་དུ་དགུན་སྐྱེས་པའི། །
50



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
ལོ་ཏོག་ལྟས་ངན་ཡིན་ཞེས་སྒྲོགས། ཡོན་ཏན་ལོག་པར་སྦྱངས་པ་འགའ། །
ལེགས་པར་སྦྱངས་པ་ཁྱད་དུ་གསོད། །ལྦ་བ་མེད་ན་གླིང་ཕྲན་འགར། །ཡན་
ལག་ཉམས་པའི་སྐྱོན་དུ་བྱེད། །ཆོ་ག་ཉམས་པར་བྱེད་པ་རྣམས། །ཆོ་ག་ཚང་
བར་བྱེད་ལ་བརྙས། །ཙུ་ཏའི་ཡུལ་དུ་ཕྱིན་པ་ན། །རྐང་གཉིས་པ་ལ་མིར་མི་བརྩི། །
ཆོ་ག་ལོག་པར་བསྒྲུབ་པ་འགའ། །ཡང་དག་ཆོ་ག་བྱེད་ལ་གཤེ །སྐྱེས་བུ་ཁྱི་ཡི་
མགོ་ཅན་རྣམས། །བཞིན་བཟང་བུད་མེད་ཡིན་ཞེས་བརྙས། །ལོག་འཚོའི་ཟས་
ནོར་རྙེད་པ་འགའ། །མཁས་པ་དབུལ་པོ་ཁྱད་དུ་གསོད། །སྤྲེལ་རྒན་རྣམས་ཀྱིས་
མི་བཟུང་ནས། །མཇུག་མ་མེད་ཅེས་བཞད་གད་བྱེད། །དེས་ན་ལས་ཀྱིས་མནར་
བས་ན། །མཁས་པ་བླུན་པོའི་ནང་དུ་འཁྱམས། །རླུང་གིས་བདས་པའི་མ་ལི་ཀ །
དྲི་ཞིམ་ཕྱག་བདར་ཁྲོད་ན་བརྫི། །སྐྱོན་རྣམས་འབད་པས་འཛིན་བྱེད་ཅིང་། །
ཡོན་ཏན་རྩ་ནས་མི་ཆགས་པ། །སྐྱེས་བུ་ངན་པ་ཆུ་ཚགས་བཞིན། །ངན་པ་
འཛིན་གྱི་བཟང་པོ་འཆོར། །ལེགས་ཉེས་དཔྱོད་པའི་བློ་གྲོས་མེད། །མཁས་པའི་
མདུན་སར་ཕྱིར་ཕྱོགས་སྐྱོད། །ཟས་ནོར་ཁོ་ནའི་གཏམ་གྱིས་འདའ། །རྐང་
གཉིས་པ་ཡི་ཕྱུགས་སུ་བཤད། །བློ་ཆུང་མང་དུ་འདུས་ན་ཡང་། །བྱ་བ་ཆེན་པོ་
བསྒྲུབ་མི་ནུས། །རྩི་རྐྱང་མང་དུ་བསྡོམས་ན་ཡང་། །ཁང་པའི་གདུང་མ་བཟོད་
པར་དཀའ། །མ་དཔྱད་པ་ལས་དོན་གྲུབ་པ། །བྱུང་ཡང་མཛངས་པར་སུ་ཞིག་
བརྩི། །སྲིན་བུ་དག་གིས་ཟོས་པའི་རྗེས། །ཡི་གེར་བྱུང་ཡང་ཡིག་མཁན་མིན། །
བློ་གྲོས་ཞན་པའི་འདོད་གཏམ་དང་། །ཅང་ཤེས་མིན་པའི་རྟ་མཆོག་དང་། །
གཡུལ་ངོར་ལྷུང་བའི་རལ་གྲི་རྣམས། །སུ་ཡི་གྲོགས་འགྱུར་ངེས་པ་མེད། །ཤེས་
51



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རབ་མེད་པའི་བླུན་པོ་རྣམས། །མང་ཡང་དགྲ་ཡི་དབང་དུ་འགྲོ། །གླང་ཆེན་
སྟོབས་ལྡན་གྱུར་ལོངས་པ། །རི་བོང་བློ་ལྡན་གཅིག་གིས་བཏུལ། །ཤེས་རབ་མེད་
པའི་ལོངས་སྤྱོད་ཀྱང་། །ཕལ་ཆེར་རང་ལ་ཕན་པ་ཉུང་། །འདོད་འཇོ་བ་ཡི་འོ་
མ་ཡང་། །བེའུས་འཐུང་བ་བརྒྱ་ལམ་ཡིན། །བླུན་པོ་རྣམས་ཀྱིས་མཁས་པ་ཡང་། །
མཆོད་པར་འགྱུར་བའི་ངེས་པ་མེད། །ཉི་མ་ཤིན་ཏུ་འོད་གསལ་ལ། །འབྱུང་
པོའི་གདོན་རྣམས་མི་འབྲོས་སམ། །བླུན་པོ་ལོངས་སྤྱོད་གསོག་རྣམས་ལ། །
གཉེན་གྱི་བསམ་པ་ག་ལ་ཡོད། །སྡིག་སྡུག་གཏམ་ངན་ཁོ་ན་ཡིས། །བྱི་བ་བཞིན་
དུ་བསགས་ནས་འཆི། །སྐྱེ་བོ་ངན་པའི་ཚོགས་ནང་དུ། །ཡོན་ཏན་ལྡན་ཡང་ག་
ལ་འཁུར། །སྦྲུལ་གདུག་གནས་པའི་ས་ཕྱོགས་སུ། །སྒྲོན་མེ་གསལ་ཡང་འོད་མི་
འབྱིན། །ལོངས་སྤྱོད་ཡོད་ཀྱང་ལས་ངན་གྱིས། །འཇུངས་པས་སྤྱོད་པའི་རང་
དབང་མེད། །རྒུན་འབྲུམ་སྨིན་པ་ཟ་བའི་ཚེ། །ཁྭ་ལ་མཆུ་ནད་རྒྱུན་དུ་འབྱུང་། །
རྒྱུན་དུ་གཞན་གྱིས་བསྐྱང་དགོས་པའི། །སྐྱེ་བོ་ནམ་ཞིག་ཅི་ནས་ཉམས། །བྱ་
རོག་གིས་ནི་བཟུང་བ་ཡི། །རུས་སྦལ་ས་ལ་ལྷུང་ཞེས་གྲགས། །བཟང་ངན་མི་
ཤེས་དྲིན་བྱས་བརྗེད། །ངོ་མཚར་གཏམ་ལ་མཚར་མི་འཛིན། །མངོན་སུམ་
མཐོང་བ་སླར་ཡང་འདྲི། །ཞུམ་ཞིང་རྗེས་འབྲང་བླུན་པོའི་རྟགས། །དྲོད་ཆུང་ཁ་
ཡིས་དགྲ་བོ་འདུལ། །རྒྱང་ནས་མཐོང་ན་ཅ་ཅོ་འབྱིན། །འཐབ་སར་འཕྲད་ན་
ཐལ་མོ་སྦྱོར། །རང་ཁྱིམ་སླེབས་ན་ང་རྒྱལ་སྨྲ། །སྔར་མ་གྲོས་བྱེད་ཚེ་ན་དཔའ། །
ཁྲལ་དགོས་པ་ན་ནོར་རྩིས་འདེབས། །འགྲོ་དགོས་པ་ན་ནད་བུ་ལྡང་། །འཐབ་
སར་རྒྱང་ནས་འབོད་ཅིང་བསྒོ །བློ་ཆུང་ཅུང་ཟད་རྒྱལ་བས་ངོམས། །གལ་ཏེ་
52



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
ཕམ་ན་གཉེན་ལ་འཁང་། །གྲོས་ལ་འཚོགས་ན་འཐབ་རྩོད་སློང༌། །གསང་གྲོས་
བྱས་ན་ལྐོག་ཏུ་སྨྲ། །གཡུལ་ངོར་རྒྱན་ལ་བྱི་དོར་བྱེད། །དགྲ་དང་ཕྲད་ན་རང་
ཕྱོགས་སྦེད། །འགྲོགས་ན་དགྲ་བས་གཉེན་ཕྱོགས་འཇིགས། །མཚོན་ཆ་དགྲ་ཡི་
ལག་ཆར་འཕེན། །དཔུང་ཚོགས་འགྲོ་ན་མཇུག་སྡུད་ལ། །ལྡོག་ན་དེ་ཡི་སྣ་
འདྲེན་བྱེད། །བཟའ་བཏུང་མཐོང་ན་ནན་གྱིས་འཇུག །དཀའ་བ་མཐོང་ན་
ཐབས་ཀྱིས་འབྱོལ། །སྐྱེ་བོ་ངན་པའི་མཚན་ཉིད་ལ། །བརྗོད་རྒྱུ་དུ་མ་ཡོད་མོད་
ཀྱང་། །ངན་སྐྱུགས་ཁྲོན་པ་སུ་ཞིག་སློང་། །སྐྱུགས་པ་མཁས་པ་སུ་ཞིག་མྱོང་། །
མཆུ་བསྐྱོད་པ་ཡིས་བརྡ་སྤྲོད་ཅིང་། །སྨོས་པའི་ཚེ་ན་མིག་ཚུམས་བྱེད། །རྣམ་
ཐར་ཐོས་ན་འཁུན་འཆོར་བ། །གང་ལ་བྱུང་ཡང་ཐ་ཤལ་རྟགས། །ལེགས་པར་
བཤད་པ་རིན་པོ་ཆེའི་གཏེར་ལས་བླུན་པོ་བརྟག་པ་སྟེ་རབ་ཏུ་བྱེད་པ་གསུམ་པའོ། །
-
，
དམན་པ་ལོངས་སྤྱོད་ཆེ་ན་ཡང་། །རིགས་ལྡན་རྒུད་པས་ཟིལ་གྱིས་གནོན། །
བཀྲེས་པ་སྟག་གི་ངར་སྒྲ་ཡིས། །སྤྲེའུ་ཤིང་གི་རྩེ་ལས་ལྷུང་། །བླུན་པོའི་ཡོན་
ཏན་ཁར་འབྱིན་ཏེ། །མཁས་པའི་ཡོན་ཏན་ཁོང་དུ་སྦེད། །སོག་མ་ཆུ་ཡི་སྟེང་དུ་
འཕྱོ། །ནོར་བུ་སྟེང་དུ་བཞག་ཀྱང་འབྱིང་། །ཡོན་ཏན་ཆུང་རྣམས་ང་རྒྱལ་ཆེ། །
མཁས་པར་གྱུར་ན་དུལ་བར་གནས། །ཆུ་ཕྲན་རྟག་ཏུ་ཀུ་ཅོ་ཆེ། །རྒྱ་མཚོ་ཅ་ཅོ་
ག་ལ་སྒྲོགས། །སྐྱེ་བོ་དམན་རྣམས་དམ་པ་ལ། །ཁྱད་གསོད་བྱེད་ཀྱིས་དམ་པས་
མིན། །སེང་གེས་ཝ་ཚོགས་ལེགས་སྐྱོང་གི །ཝ་ཉིད་ཝ་ཡི་རིགས་ལ་སྡང་། །དམ་
པ་ཁྲོས་ཀྱང་བཏུད་ན་ཞི། །དམན་རྣམས་བཏུད་ན་ལྷག་པར་རེངས། །གསེར་
དངུལ་སྲ་ཡང་བཞུ་ནུས་ཀྱི། །ཁྱི་ལུད་བཞུས་ན་དྲི་ངན་འབྱུང་། །མཁས་ལ་ཡོན་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཏན་ཀུན་ལྡན་ཏེ། །བླུན་པོ་ལ་སྐྱོན་འབའ་ཞིག་ཡིན། །རིན་པོ་ཆེ་ལས་དགོས་
དགུ་འབྱུང༌། །སྦྲུལ་གདུག་ལས་ནི་ཉེས་ཀུན་སྐྱེད། །སྡིག་སྤྱོད་ནགས་ན་གནས་
ཀྱང་ཉམས། །དམ་པ་གྲོང་ན་གནས་ཀྱང་དུལ། །ནགས་ཀྱི་གཅན་གཟན་ཁྲོ་བ་
དང་། །རྟ་མཆོག་གྲོང་གནས་དུལ་བར་མཐོང་། །སྐྱེས་མཆོག་རང་གི་སྐྱོན་ལ་ལྟ། །
སྐྱེ་བོ་ངན་པ་གཞན་སྐྱོན་འཚོལ། །རྨ་བྱ་རང་གི་ལུས་ལ་རྟོག །སྲིན་བྱ་གཞན་ལ་
ལྟས་ངན་གཏོང་། །དམ་པ་དུལ་བས་རང་གཞན་སྐྱོང་། །ངན་པ་རེངས་པས་
རང་གཞན་སྡུག །འབྲས་ལྡན་ཤིང་གིས་རང་གཞན་སྲུང་། །ཤིང་སྐམ་རེངས་
པས་རང་གཞན་སྲེག །འབྱོར་བའི་དུས་ན་ཐམས་ཅད་གཉེན། །གལ་ཏེ་རྒུད་ན་
ཀུན་ཀྱང་དགྲ། །རིན་ཆེན་གླིང་དུ་རིང་ནས་འདུ། །མཚོ་བསྐམས་པ་ན་སུ་ཡང་
སྤོང་། །བླུན་པོ་འབྱོར་པ་ཐོབ་ན་བདེ། །སྐྱེས་མཆོག་ཐམས་ཅད་བྱིན་ན་བདེ། །
མཛེ་ཅན་ཕྲུགས་ན་བདེ་བར་འཛིན། །མཁས་པ་མཛེ་ལ་འཇིགས་པར་ལྟ། །ཆེ་
ལ་གནོད་བྱེད་གྲོགས་སུ་འགྱུར། །དམན་ལ་གནོད་བྱེད་གནོད་པར་འགྱུར། །
ནགས་མེ་རླུང་གིས་སྦོར་མོད་ཀྱི། །དེ་ཡིས་སྒྲོན་མེ་ཆུང་ངུ་གསོད། །འདི་བཤེས་
འདི་ནི་དགྲ་བོ་ཞེས། །བློ་གྲོས་ཆུང་རྣམས་སོ་སོར་འབྱེད། །བློ་ཆེན་ཀུན་ལ་
བྱམས་པ་ལ། །ཕན་བྱེད་གང་ཡིན་ངེས་པ་མེད། །ཡོན་ཏན་ལྡན་པ་ཡོན་ཏན་ལ། །
དགའ་ཡི་ཡོན་ཏན་མེད་རྣམས་མིན། །སྦྲང་རྩི་འཛིན་པ་མེ་ཏོག་ལ། །དགའ་ཡི་
ཤ་སྦྲང་དེ་ལྟ་མིན། །མཁས་པ་མཁས་པའི་ནང་ན་མཛེས། །བླུན་པོས་མཁས་པ་
ཇི་ལྟར་གོ །ཙན་དན་གསེར་བས་རིན་ཆེ་བ། །བླུན་པོས་སོལ་བར་བྱས་ལ་ལྟོས། །
མཁས་པ་རང་གིས་དཔྱོད་ཤེས་ཀྱི། །བླུན་པོ་གྲགས་པའི་རྗེས་སུ་འབྲང་། །ཁྱི་
54



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར། །
རྒན་ཀུ་ཅོ་འདོན་པ་ན། །རྒྱུ་མཚན་མེད་པར་གཞན་དག་རྒྱུག །མཁས་པ་ཤིན་
ཏུ་རྒུད་ན་ཡང་། །ལེགས་བཤད་གཏམ་གྱིས་གཞན་དགའ་བྱེད། །བླུན་པོ་འབྱོར་
བར་གྱུར་ཚེ་ཡང་། །རྩོད་པ་ཁོ་ནས་རང་གཞན་སྲེག །ཁ་ཅིག་སྨྲ་བས་གྲུབ་པར་
བརྩི། །ལ་ལ་མི་སྨྲ་དོན་ལ་འབད། །ཁྱི་རྒན་དགྲ་ལ་ཁུས་འདེབས་ཏེ། །ཆུ་སྐྱར་
བྱི་ལ་སྒྲ་མེད་འཇབ། །དམ་པ་རྒོལ་ཡང་ཕན་པ་སྒྲུབ། །སྐྱེ་བོ་ངན་པ་མཛའ་ཡང་
གནོད། །ལྷ་རྣམས་ཁྲོ་བས་སེམས་ཅན་སྲུང་། །གཤིན་རྗེ་འཛུམ་ཡང་ཕ་རོལ་
གསོད། །སྐྱེ་བ་དམ་པ་རིན་ཆེན་བཞིན། །རྣམ་པ་ཀུན་ཏུ་འགྱུར་ལྡོག་མེད། །སྐྱེ་
བོ་ངན་པ་སྲང་མདའ་བཞིན། །ཅུང་ཟད་ཙམ་གྱིས་མཐོ་དམའ་བྱེད། །བློ་མཐུན་
རིང་ན་གནས་ཀྱང་ཕན། །མི་མཐུན་ཉེ་ན་ལྷག་པར་འབྲལ། །འདམ་སྐྱེས་འདམ་
གྱིས་མི་གོས་ལ། །དེ་ཉིད་ཉི་མས་རྟག་ཏུ་སྐྱོང་། །ཇི་སྲིད་ངོ་ཚ་ཡོད་གྱུར་པ། །
དེ་སྲིད་ཡོན་ཏན་རྒྱན་གྱི་མཆོག །ངོ་ཚ་བརྒལ་ན་ཡོན་ཏན་ཉིད། །ཕྱོགས་སུ་
བྱས་ཏེ་གཏམ་ངན་འཕེལ། །དམ་པ་མ་བཅོལ་ལེགས་པར་སྟོན། །དམན་ལ་དྲིས་
ཀྱང་ལོག་པར་བཤད། །རྒྱལ་བའི་སྲས་ལ་བརྙས་ཀྱང་བརྩེ། །འཆི་བདག་མཆོད་
ཀྱང་གསོད་པ་ཡིན། །གཅིག་ལ་ཕན་པར་འགྱུར་པ་ཡི། །བྱ་བ་གཞན་ལ་གནོད་
པ་སྲིད། །ཟླ་བ་ཤར་ན་ཀུ་མུ་ད། །ཁ་འབྱེད་འགྱུར་གྱི་པདྨ་ཟུམ། །ཉེས་པ་ལ་
ལས་དོན་གྲུབ་པ། །བྱུང་ཡང་མཁས་རྣམས་ག་ལ་སྨོན། །ལེགས་པར་བསྒྲུབས་
ཀྱང་སྐྱོན་སྲིད་མོད། །དེ་ལ་མཁས་རྣམས་ཁྲེལ་བ་མེད། །རྙེད་པ་ལ་ལ་རྙེད་པ་སྟེ། །
རྙེད་པ་ལ་ལ་དགྲ་བོ་ཡིན། །རྒོད་མ་མངལ་ལྡན་ནོར་འཕེལ་ལ། །དྲེའུ་མོ་སྦྲུམ་ན་
འཆི་བ་རྙེད། །དམ་པ་དབྱེ་དཀའ་འདུམ་སླ་སྟེ། །དམན་པ་དབྱེ་སླ་འདུམ་པ་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དཀའ། །ལྗོན་ཤིང་དང་ནི་སོལ་བ་ཡི། །བཅད་དང་སྦྱོར་བའི་ཁྱད་པར་ལྟོས། །
ཉམ་ཆུང་གྱུར་ཀྱང་ཟོན་བྱས་ན། །ཆེན་པོ་ཡིས་ཀྱང་གཞོམ་པར་དཀའ། །ཆེན་
པོ་ཡིན་ཀྱང་བག་ཕེབས་ན། །ཉམ་ཆུང་རྣམས་ཀྱིས་བརླགས་པ་མང་། །ནོར་
གྱིས་འབྱོར་ན་སྟོབས་ཀྱང་འཕེལ། །ནོར་མེད་པ་ལ་སྟོབས་ཀྱང་འབྲི། །བྱི་བས་
དབྱིག་ལྡན་ནོར་ཕྲོགས་པས། །བརྐུ་བའི་ནུས་པ་ཉམས་ཞེས་ཐོས། །མི་གང་
བསོད་ནམས་ལ་སྤྱོད་པ། །བཏང་ཡང་ལོངས་སྤྱོད་ཆར་བཞིན་འབབ། །བསོད་
ནམས་མེད་པའི་ལོངས་སྤྱོད་དེ། །བསགས་ཀྱང་སུ་ཡིས་ཟ་བ་སོམས། །དམ་པ་
རེ་ཞིག་རྒུད་གྱུར་ཀྱང་། །ཟླ་བ་བཞིན་དུ་ཡར་ངོ་འབྱུང་། །དམན་པ་ལན་ཅིག་
རྒུད་གྱུར་ན། །མར་མེ་བཞིན་དུ་མནལ་བར་འགྱུར། །ཤེས་ལྡན་དགྲ་ལ་མིག་
བསྲིངས་པས། །ཐ་མར་དགྲ་བོ་དབང་དུ་སྡུད། །དྲོད་ཆུང་དག་ལ་ལན་བྱས་
པས། །དཀའ་བ་རྒྱུན་མི་འཆད་པ་ཐོབ། །མཁས་པས་ཤིན་ཏུ་ཉམ་ང་བའི། །
གནས་ལ་འཛུར་ན་དཔའ་རྟགས་ཡིན། །སེང་གེས་ཁྱུ་མཆོག་གསོད་པའི་ཚེ། །རྭ་
ལ་འཛུར་བ་ག་ལ་སྔར། །རྣམ་པ་ཀུན་ཏུ་མི་དཔྱོད་པར། །དགྲ་ལ་མཆོང་བ་བླུན་
རྟགས་ཡིན། །མར་མེའི་འོད་ལ་འཛིངས་པ་ཡིས། །སྦྲང་བུ་དཔའ་བར་འགྲོ་འམ་
ཅི། །ངན་པ་རང་རྟེན་ཁྱད་པར་འཇོམས། །དམ་པ་གང་ལ་བརྟེན་པ་སྲུང་། །
སྲིན་བུ་རང་རྟེན་ཟད་ཟད་ཟ། །སེང་གེ་རང་གི་ཡུལ་འཁོར་སྲུང་། །དམན་
རྣམས་དགོས་པ་ཆུང་ངུ་གསང༌། །གསང་དགོས་དགོས་པ་མེད་པར་སྨྲ། །དམ་
པ་དགོས་མེད་གསང་མི་འགྱུར། །གསང་དགོས་སྲོག་ལ་བབས་ཀྱང་སྲུང་། །
དམན་པ་འབྱོར་ན་དྲེགས་རྒྱུ་སྟེ། །དམ་པ་འབྱོར་ན་དུལ་བའི་རྒྱུ། །ཝ་སྐྱེས་
56



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
=
འགྲངས་ན་དྲེགས་པས་བརྒྱལ། །སེང་གེ་འགྲངས་ན་བདེ་བར་ཉལ། །དམ་པ་
དང་ནི་དམན་པ་ཡི། །སྤྱོད་པ་གཉིས་ཀ་གོམས་པའི་ཤུགས། །བུང་བ་མེ་ཏོག་
འཚོལ་བ་དང་། །ངང་པ་ཆུར་འཇུག་བསླབ་ཅི་དགོས། །རྒྱལ་ངན་དགྲ་དང་
ཕྲད་པ་ན། །རང་གི་འཁོར་ལ་ཆད་པ་གཅོད། །དོན་མ་གྲུབ་པའི་བློན་པོ་འགའ། །
རང་ཉིད་འགགས་ཏེ་འཆི་བ་ཡོད། །ཆོས་རྒྱལ་དགྲ་དང་ཕྲད་པ་ན། །ལྷག་པར་
འཁོར་ལ་བྱམས་པ་སྐྱེ། །ན་བའི་བུ་ལ་ཁྱད་པར་དུ། །མ་ནི་གདུང་བ་སྐྱེ་བར་
འགྱུར། །སྐྱེ་བོ་དམ་པ་ངན་པ་དང་། །འགྲོགས་ན་ངན་པའི་ཤན་དུ་འགྱུར། །
གངྒཱའི་ཆུ་ནི་རབ་ཞིམ་པ། །རྒྱ་མཚོར་སླེབས་ན་བ་ཚྭར་འགྱུར། །དམན་པས་སྐྱེ་
བོ་མཆོག་བསྟེན་ན། །སྐྱེ་བོ་དམ་པའི་སྤྱོད་པ་འབྱུང༌། །གླ་རྩི་བྱུགས་པའི་གང་
ཟག་ལ། །གླ་རྩིའི་དྲི་ཞིམ་འབྱུང་ལ་ལྟོས། །ལྷུན་པོ་ཅིས་ཀྱང་མི་འགུལ་བ། །དེ་
བཞིན་བདག་ཉིད་ཆེན་པོ་བརྟན། །ཤིང་བལ་ཆུང་ངུ་གཡོ་བ་ལྟར། །དམན་པའི་
སྤྱོད་པ་འགྱུར་ལྡོག་ཆེ། །ལེགས་པར་བཤད་པ་རིན་པོ་ཆེའི་གཏེར་ལས་སྤེལ་མ་བརྟག་པ་
སྟེ་རབ་ཏུ་བྱེད་པ་བཞི་པའོ། །
གཡོ་ཅན་སྙན་པར་སྨྲ་བ་ནི། །རང་དོན་ཡིན་གྱི་གུས་ཕྱིར་མིན། །སྲིན་བྱ་
སྙན་ནས་དགོད་པ་ནི། །ལྟས་ངན་གཏོང་གི་དགའ་ནས་མིན། །ངན་པས་ཐོག་
མར་ཚིག་གིས་འབྲིད། །བག་ཕེབས་གྱུར་ན་ཕྱི་ནས་བསླུ། །ཉ་པས་ཟས་ཀྱིས་ཁ་
བྲིད་ནས། །ཉ་རྣམས་གསོད་པར་བྱེད་ལ་ལྟོས། །དམན་པ་ཇི་སྲིད་ཉམ་ཆུང་བ། །
དེ་ཡི་བར་ལ་རང་བཞིན་བཟང་། །དུག་གི་ཚེར་མ་མ་སྨིན་པའི། །བར་དུ་
གཞན་ལ་འབིགས་མི་ནུས། །ཡིད་ལ་བསམ་པ་གཞན་བྱས་ནས། །ཚིག་ཏུ་སྨྲ་བ་
57



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
གཞན་བྱེད་པ། །གཡོ་ཅན་ཞེས་སུ་གྲགས་པ་སྟེ། །བླུན་པོ་མཁས་པར་འཆོས་པ་
ཡིན། །ཧ་ཅང་གཡོ་སྒྱུ་མང་དྲགས་ན། །རེ་ཞིག་གྲུབ་ཀྱང་ཐ་མར་བརླག །
གཟིག་ལྤགས་བཀབ་པའི་བོང་བུ་ཡིས། །ལོ་ཏོག་ཟོས་མཐར་གཞན་གྱིས་བསད། །
ཤེས་རབ་ལྡན་ན་མངོན་སུམ་གྱི། །རྫུན་གྱིས་ཕ་རོལ་བསླུ་བར་ནུས། །རྐུན་པོ་
རྣམས་ཀྱིས་ཁྱིར་བཏགས་པས། །ར་སྐྱེས་ཁུར་བ་བྲམ་ཟེས་བོར། །ཉེས་པ་མངོན་
སུམ་བྱེད་བཞིན་དུ། །གཡོ་ཅན་ཚིག་གིས་ཕ་རོལ་སླུ། །ལྷ་ཆེན་སྨྲེ་སྔགས་ཤོར་བ་ .
ལ། །སྡུག་བསྔལ་བདེན་པ་བསྒྲགས་སོ་ལོ། །གཡོ་ཅན་ཚུལ་གཟོབ་ངག་འཇམ་ལ། །
མ་བརྟགས་བར་དུ་ཡིད་མི་བརྟན། །རྨ་བྱ་གཟུགས་མཛེས་སྒྲ་སྙན་ཡང་། །དེ་ཡི་
ཁ་ཟས་དུག་ཆེན་ཡིན། །གཡོ་ཅན་བཟང་པོའི་ཚུལ་བཟུང་ན། །ཕྱི་ནས་དོན་ལ་
སླུ་བ་ཡོད། །རི་དྭགས་རྔ་མ་བསྟན་ནས་ནི། །ཁྲེལ་འདས་བོང་བུའི་ཤ་དག་
འཚོང་། །ངོ་ཚ་ཆུང་རྣམས་གཞན་ནོར་ལ། །བདག་གི་ཆེ་བ་སྒྲུབ་པ་ཡོད། །
མགྲོན་ལ་གྲོགས་ཀྱི་གོས་བཏིང་ནས། །བདག་གི་གུས་རྟགས་སྟོན་པར་བྱེད། །
གཏིང་ནས་ཉམས་པའི་ཁྲེལ་འདས་རྣམས། །རང་གི་གཏམ་ངན་ངོ་སོར་འཁྱེར། །
ཀཉྩའི་ཡུལ་གྱི་རྒྱལ་རིགས་འགའ། །ཕ་བསད་པ་ལ་རྒྱལ་རྔ་རྡུང་། །བློ་ཆུང་
རྣམས་ཀྱིས་ཕན་བཏགས་པ། །འགའ་ཞིག་གནོད་པ་ཆེན་པོར་འགྱུར། །སྐྱ་ཀའི་
ཕྲུ་གུས་མ་ཡི་སྤུ། །འཐོག་པ་དྲིན་ལན་ཡིན་པར་སྒོམ། གཞུང་ངན་གཞན་གྱི་
བཀའ་དྲིན་ལས། །བྱུང་བ་རང་གི་ཆེ་བར་སྒོམ། །ཀླུ་ཡིས་འབད་ནས་ཕབ་པའི་
ཆར། །ཞིང་པ་རང་གི་དཔལ་དུ་རྩི། །བློ་ངན་ལས་ལ་སྤྱོད་པ་ལ། །རང་གི་
འབད་པས་ཐོབ་པར་སེམས། །ཁྱི་རྒན་ཡ་རྐན་ཕུག་པའི་ཁྲག །རུས་པའི་བཅུད་
58



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
དུ་བསྒོམས་ནས་འཆའ། །མི་མཁས་པ་དག་གཉེན་བཅོམ་ནས། །འབྲེལ་མེད་
གཞན་དག་གསོ་བར་མཐོང་། །མགོ་བོ་བཅད་ནས་མཇུག་མའི་རྒྱན། །སྨྱོན་པ་
མིན་པ་སུ་ཞིག་བྱེད། །བླུན་པོས་དགོས་པའི་སར་མི་ཕྱིན། །མི་དགོས་པ་ལ་ལྷུག་
པར་འཆོར། །ཆུ་མིག་ངན་པ་དབྱར་འབབ་ཀྱི། །དཔྱིད་དུས་དགོས་པའི་ཚེ་ན་
སྐམ། །སྐྱེ་བོ་དམ་པ་ཞི་བ་ལ། །ངན་པ་ལྷག་པར་འཚེ་བར་བྱེད། །སྣུམ་དང་
ལྡན་པའི་སྡོང་བུ་ལ། །མེ་ལྕེ་འཆགས་ཀྱི་གཞན་ལ་མིན། །རྩུབ་པས་རྩུབ་པ་ཐུལ་
འགྱུར་གྱི། །ཞི་བས་འདུལ་བར་ག་ལ་ནུས། །ཕོལ་མིག་བསྲེགས་དང་བཅད་པས་
འདོན། །ཞི་ཆོས་དེ་ཡི་དུག་ཏུ་འགྱུར། །རྒྱལ་པོས་ཆོས་བཞིན་ས་བསྐྱང་སྟེ། །
མིན་ན་རྒྱལ་པོ་ཉམས་པའི་རྟགས། །ཉི་མས་མུན་པ་མི་སེལ་ན། །དེ་ནི་གཟའ་
ཡིས་ཟིན་པའི་རྟགས། །སྡིག་སྤྱོད་རྗེ་བོར་བསྐོས་པ་དང་། །ཁང་པའི་ཡང་ཐོག་
གྲུམ་པ་དང་། །རི་རྩེ་ཤིན་ཏུ་ཞིག་པ་ཡི། །འོག་ན་གནས་རྣམས་རྒྱུན་དུ་སྐྲག །
གལ་ཏེ་རིག་པ་ཡོད་ན་ཡང་། །སྐྱེ་བོ་རང་བཞིན་ངན་པ་སྤང་། །དུག་སྦྲུལ་ནོར་
བུས་མགོ་བརྒྱན་ཡང་། །མཁས་པ་སུ་ཞིག་པང་དུ་ལེན། །བསྙེན་དྲགས་རྒྱལ་པོ་
བཞེད་བཞིན་དཀའ། །བཀྱེད་ན་ཐུགས་ཀྱིས་འཛིན་པ་དཀོན། །བར་མར་
གནས་པ་གཡང་ཟ་བས། །རྒྱལ་པོ་ལ་ལ་མེ་ཆེན་འདྲ། །ཆུང་མ་ངན་དང་མཛའ་
བོ་ངན། །རྒྱལ་པོ་ངན་པ་སུ་ཞིག་བསྟེན། །གཅན་གཟན་གདུག་པའི་ནགས་ཁྲོད་
དུ། །སེམས་ཤེས་རྟག་ཏུ་སྡོད་དམ་ཅི། །དྲེགས་པས་ཡོན་ཏན་ཉམས་འགྱུར་ཞིང་། །
འདོད་པས་ངོ་ཚ་ཉམས་པར་བྱེད། །གཡོག་འཁོར་རྟག་ཏུ་སུན་ཕྱུང་ན། །རྗེ་
དཔོན་ཉམས་པར་འགྱུར་བ་ཡིན། །ཕན་པར་སྨྲ་བ་དཀོན་པ་སྟེ། །དེ་དག་བས་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཀྱང་ཉན་པ་དཀོན། །སྨན་པ་མཁས་པ་རྙེད་དཀའ་སྟེ། །དེ་ཡི་ཚིག་བཞིན་བྱེད་
པ་ཉུང་། །ཧ་ཅང་རློམ་པ་ཆེ་དྲགས་ན། །སྡུག་བསྔལ་བརྒྱུད་མར་ཐོག་ཏུ་འབབ། །
སེང་གེ་ང་རྒྱལ་ཆེས་པའི་རྒྱུས། །ཝ་ཡིས་ཁུར་པོ་བསྐུར་ཞེས་ཐོས། །བྱ་རོག་དག་
གིས་བསྐུངས་པ་དང་། །གཞུང་ངན་པ་ལ་ཕན་བཏགས་དང་། །ཞིང་ངན་ས་
བོན་བཏབ་པ་རྣམས། །རེ་བ་མང་སྟེ་སྤྱོད་པ་ཉུང་། །མ་བརྟགས་པར་ནི་སུ་ལ་
ཡང་། །ཡིད་ཆེས་པ་དང་བསྒོ་མི་བྱ། །བག་ཕབ་པ་ལས་སྐྱོན་བྱུང་དང་། །གྲོས་
བཏབ་པ་ལས་དགྲར་གྱུར་མང་། །འཇིག་རྟེན་ངན་པ་མང་ཡོད་ཀྱང་། །སྐྱེ་བོ་
ངན་འདྲའི་འཇིགས་པ་མེད། །ངན་པ་གཞན་དག་བཅོས་རུང་གི །སྐྱེ་བོ་ངན་པ་
བཅོས་ན་འཇིག །སྐྱེ་བོ་ངན་པ་ཡོན་ཏན་བརྒྱས། །ཕན་པར་བྱས་ཀྱང་མགུ་མི་
ནུས། །གང་ཞིག་བསྟེན་པ་དགྲར་འགྱུར་འདི། །སྐྱེ་བོ་ངན་པའི་ཁྱད་ཆོས་ཡིན། །
ངན་པ་ཇི་ལྟར་བཅོས་གྱུར་ཀྱང་། །རང་བཞིན་བཟང་པོ་འབྱུང་མི་སྲིད། །སོལ་
བ་འབད་དེ་བཀྲུས་ན་ཡང་། །ཁ་དོག་དཀར་བ་མི་སྲིད་དོ། །སྐྱེ་བོ་ངན་པས་
སུན་ཕྱུང་བའི། །ས་དེར་དམ་པ་མཐོང་ཡང་སྤོང་། །སྦྲུལ་གྱིས་གཙེས་པའི་ས་
ཕྱོགས་སུ། །གསེར་གྱི་ཉག་ཐག་མཐོང་ཡང་འབྲོས། །མཆོད་པ་དམ་པ་ལ་བྱ་ཡི། །
དམན་པ་མཆོད་ན་ཉེས་པའི་གཞི། །འོ་མ་སྐྱེས་བུའི་བདུད་རྩི་སྟེ། །སྦྲུལ་ལ་བྱིན་
ན་དུག་འཕེལ་ལོ། །འབད་དེ་ཀུན་ནས་བསྟེན་བྱས་ཀྱང་། །ངན་པ་བློ་དང་ག་ལ་
འདྲེས། །མཆིལ་པ་ཇི་ལྟར་གསོས་གྱུར་ཀྱང་། །བག་ཕེབས་འགྱུར་བ་མི་སྲིད་དོ། །
རྟག་ཏུ་འབྱེད་ལ་བརྩོན་པའི་མིས། །མཛའ་བ་བརྟན་པོའང་ཕྱེད་འགྱུར་ཏེ། །
ཆུ་ཡིས་རྟག་ཏུ་བཅོས་གྱུར་ན། །བྲག་ལ་སེར་ག་མི་འབྱུང་ངམ། །བདག་གིས་
60



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
བསླུས་དང་ངན་བྱས་དང་། །མཁན་སློབ་གྲོགས་ཀྱི་སྐྱོན་བརྗོད་པ། །རྫུན་ན་
རྫུན་པས་ཡིད་བརྟན་མེད། །བདེན་ན་ལྷག་པར་འཇིགས་པ་སྐྱེ། །མི་གང་བརྗོད་
བྱ་མ་ཡིན་པ། །གཞན་གྱི་དྲུང་དུ་སུས་བརྗོད་པ། །བདེན་ནམ་འོན་ཏེ་རྫུན་ཡང་
རུང༌། །མཁས་པས་དེ་ལ་བག་ཟོན་བྱ། །གཞུང་ངན་ནོར་ལ་གཅེས་འཛིན་པ། །
མཛའ་བཤེས་ཡིན་ཡང་ཡིད་མི་བརྟན། །ཆེན་པོ་རྣམས་ལ་གསུག་ཟོས་ནས། །
གཉེན་གྱིས་བརླགས་པར་བྱས་པ་མང་། །གནོད་པའི་མཚན་མ་ཁར་འབྱིན་པའི། །
དགྲ་བོ་དེ་དག་གཞོམ་པར་སླ། །ཕན་པའི་བཟློག་རྟགས་ཁར་འབྱིན་པའི། །
དགྲ་བོ་དེ་དག་ཇི་ལྟར་གཞོམ། །རྨ་གཞན་མཁས་ན་འཚོ་སྲིད་ཀྱི། །ཉེས་པའི་
ཚིག་རྨ་འདྲུབ་པ་མེད། །ཁུ་ཡིས་འུག་པ་རྨ་ཕབ་པས། །བསྐལ་པའི་བར་དུ་
འགྲོས་ལ་ལྟོས། །སྙིང་ལ་འཁོན་དུ་དམ་བཟུང་ནས། །ཁ་ལ་ཚིག་བཟང་སྨྲའོ་
ཞེས། །དྲང་སྲོང་གདུག་པའི་གདམས་ངག་སྟེ། །དམ་པའི་ཚུལ་དང་འགལ་བ་
ཡིན། །དུག་གི་རྩ་བ་འདོན་པ་ལྟར། །དགྲ་བོ་རྩད་ནས་གཅོད་དོ་ཞེས། །རྒྱལ་
པོའི་ལུགས་ལས་འབྱུང་མོད་ཀྱི། །བུ་བཞིན་བསྐྱངས་ན་བུ་བཞིན་བྱེད། །རང་
དོན་འབའ་ཞིག་བསྒྲུབ་པ་ཡི། །མི་དང་འགྲོགས་པར་སུ་ཡིས་ནུས། །སོ་ནམ་
བརྩོན་པའི་ཞིང་གསེབ་ཏུ། །ལྡུམ་གཞན་སྨིན་པའི་གོ་སྐབས་དཀའ། །མི་གང་
བྱས་པ་མི་གཟོ་བ། །དེ་ལ་གྲོགས་བྱེད་ག་ལ་སྲིད། །འབད་ཀྱང་འབྲས་བུ་མི་སྨིན་
པའི་། །ཞིང་ལ་སོ་ནམ་སུ་ཡིས་ནུས། །གཟུ་ལུམ་དག་གིས་སྤྱོད་པ་ཡིས། །སྐྱེ་བོ་
མྱུར་དུ་རྒུད་པར་འགྱུར། །སྤྱི་བརྟོལ་ཅན་གྱི་གླང་རྒོད་ཀྱིས། །གཅད་བྱ་མྱུར་དུ་
མི་གཅོད་དམ། །དམན་ལ་ཇི་ལྟར་ཕར་བྱིན་ཡང་། །ཚུར་ལ་དགོས་ན་ག་ལ་སྟེར། །
61



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྐམ་པས་རྟག་ཏུ་བཟུང་ན་ཡང་། །ལྕགས་གོང་ཚར་ལ་འཛིན་ནམ་ཅི། །ངན་
པས་གཞན་དོན་སྒྲུབ་བོ་ཞེས། །སྙད་བཏགས་ནས་ནི་སྡིག་ལ་སྦྱོར། །གཞན་དོན་
ལྟར་སྣང་བསྒྲུབ་དོན་དུ། །མཁས་པ་སུ་ཞིག་རང་ཉིད་འཇོམས། །བུ་ལོན་ལྷག་
མ་དགྲ་བོའི་ཐེད། །ཁྲིམས་ངན་རྣམས་དང་གཏམ་ངན་དང༌། །རིགས་རྒྱུད་ངན་
དང་སྤྱོད་ངན་རྣམས། །མ་སྤེལ་བར་ཡང་རང་ཉིད་འཕེལ། །ལེགས་པར་བཤད་པ་
རིན་པོ་ཆེའི་གཏེར་ལས་ངན་སྤྱོད་བརྟག་པ་སྟེ་རབ་ཏུ་བྱེད་པ་ལྔ་པའོ། །
བདག་ཉིད་དཔོན་དུ་བསྐོས་གྱུར་ན། །དེ་ཡི་བྱ་བ་ཤེས་པ་དཀོན། །གཞན་
ལ་ལྟ་བའི་མིག་ཡོད་ཀྱང་། །རང་ཉིད་ལྟ་ན་མེ་ལོང་དགོས། །ཤེས་རབ་ཕྱོགས་
གཅིག་ལྡན་པས་ཀྱང་། །བྱ་བ་ཀུན་ལ་མཁས་པ་དཀའ། །ཤིན་ཏུ་གསལ་བའི་
མིག་གིས་ཀྱང་། །སྒྲ་ལ་ཉན་པར་ནུས་མ་ཡིན། །དྲང་པོར་སྨྲ་བ་སྐྱོན་བཅས་
དང་། །འཁྱོག་སྨྲ་ཡོན་ཏན་ལྡན་པ་སྲིད། །ལམ་དྲང་འགའ་ཞིག་ནོར་འཇིགས་
ལ། །དུང་དཀར་གཡས་འཁྱིལ་བཀྲ་ཤིས་བྱེད། །བསོད་ནམས་མེད་ན་ཡོན་ཏན་
འགའ། །ཡོན་ཏན་ཉིད་ཀྱིས་རང་ཉིད་འཇོམས། །མུ་ཏིག་འཛིན་པའི་ཉ་ཕྱིས་
རྣམས། །མུ་ཏིག་ཉིད་ཀྱིས་སྲོག་དང་འབྲལ། །ཡོན་ཏན་ལྡན་ཡང་བསྟེན་དྲགས་
ན། །ཕལ་ཆེར་སྐྱོ་བ་སྐྱེ་བ་སྲིད། །བུར་ཤིང་ཤིན་ཏུ་ཞིམ་པ་ཡང་། །རྒྱུན་དུ་
བསྟེན་ན་ཕལ་ཆེར་འདོར། །རང་བཞིན་བཟང་པོ་རྣམས་ལ་ཡང་། །རྒྱུན་དུ་
གཙེས་ན་གནོད་སེམས་སྐྱེ། །ཙན་དན་བསིལ་བ་ཡིན་མོད་ཀྱི། །གཙུབ་པར་གྱུར་
ན་འབར་བར་འགྱུར། །རྒྱལ་པོ་ཤིན་ཏུ་མང་མོད་ཀྱི། །ཆོས་བཞིན་སྐྱོང་བ་ཤིན་
ཏུ་ཉུང་། །མཁའ་ལ་ལྷ་གནས་མང་ན་ཡང་། །འོད་གསལ་ཉི་ཟླ་ལྟ་བུ་མེད། །



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
གང་ཞིག་གནོད་པ་བྱེད་ནུས་པ། །དེ་ཡིས་ཕན་པ་བྱེད་པར་ནུས། །མགོ་བོ་
གཅོད་པར་ནུས་པ་ཡི། །རྒྱལ་པོས་རྒྱལ་སྲིད་སྦྱིན་པར་ནུས། །བློན་པོ་བློ་ལྡན་
དྲང་པོ་ཡིས། །རྗེ་དང་འབངས་ཀྱི་དོན་ཀུན་འགྲུབ། །མདའ་དྲང་མཁས་པས་
འཕངས་གྱུར་ན། །གང་ལ་གཏད་པར་འཕོག་པ་ཡིན། །རྒྱལ་པོ་ཉིད་ཀྱིས་མ་
བརྩིས་ན། །ཐམས་ཅད་ཤེས་པའང་བཀུར་མི་འགྱུར། །སྲོག་གི་དབང་པོས་མ་
བཟུང་བའི། །མི་རོ་བཟང་ཡང་སུ་ཞིག་ལེན། །མང་པོ་གཅིག་ཏུ་བློ་མཐུན་ན། །
ཉམ་ཆུང་གིས་ཀྱང་དོན་ཆེན་འགྲུབ། །སྲོག་ཆགས་གྲོག་མའི་ཚོགས་འདུས་པས། །
སེང་གེའི་ཕྲུ་གུ་བསད་ཅེས་གྲགས། །ཞུམ་བཅས་རྩོལ་བ་དོར་བའི་མི། །མཐུ་
སྟོབས་ལྡན་ཡང་རྒུད་པར་འགྱུར། །གླང་པོ་ཤིན་ཏུ་སྟོབས་ལྡན་ཡང་། །གླང་རྫི་
ཆུང་ངུས་བྲན་བཞིན་འཁོལ། །ང་རྒྱལ་རྩོལ་བ་ཆེར་བསྐྱེད་ན། །ཆེན་པོ་རྣམས་
ཀྱང་ཟིལ་གྱིས་གནོན། །དུང་དཀར་ཤིན་ཏུ་ལུས་ཆུང་ཡང་། །ཆུ་སྲིན་ཆེན་པོའི་
གཤེད་མ་ཡིན། །ཆེན་པོས་ང་རྒྱལ་བྱ་མི་དགོས། །ངན་པས་ང་རྒྱལ་བྱས་ཅི་ཕན། །
རིན་ཆེན་ཚིག་གིས་བསྒྲག་མི་དགོས། །མཆིང་བུ་བསྒྲགས་ཀྱང་སུ་ཞིག་ཉོ། །
བདག་ཉིད་ཆེན་པོའི་འབྱོར་པ་རྟག །སྐྱེས་ངན་ཕུན་ཚོགས་རྒུད་ལ་ཉེ། །ཉི་མ་
རྒྱུན་དུ་འོད་འབྱིན་ཏེ། །ཟླ་བ་ཉ་བར་གྱུར་ནས་འབྲི། །རྒྱལ་པོས་གོ་འཕང་
བསྟོད་དྲགས་ན། །དེ་ཡི་ཐ་མ་བརླག་པའི་རྒྱུ། །སྒོ་ང་མཁའ་ལ་འཕངོས་གྱུར་ན། །
ཆག་པ་ཉིད་ལས་གཞན་ཅི་འབྱུང་། །སྐྱེ་བོ་ཕལ་ཆེར་རང་ཉིད་དང་། །མཐུན་
པའི་རིགས་ཀྱིས་གནོད་པ་སྐྱེལ། །ཉི་མའི་འོད་ཟེར་ཤར་བ་ན། །འོད་ཟེར་
གཞན་རྣམས་བརླག་པར་འགྱུར། །ཕན་བྱེད་དགྲ་བོ་ཡིན་ཡང་བསྟེན། །གཉེན་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཡང་གནོད་ན་སྤང་བར་བྱ། །རྒྱ་མཚོའི་ནོར་བུ་རིན་གྱིས་ཉོ། །ཁོང་པའི་ཟུག་རྡུ་
སྨན་གྱིས་འབྱིན། །ནང་དུ་ཅུང་ཟད་འབྱོར་གྱུར་ན། །ཕྱི་རུ་དྲེགས་པའི་རྣམ་
འགྱུར་སྟོན། །ཆུ་ཡིས་ཡོངས་སུ་གང་བའི་ཚེ། །སྤྲིན་རྣམས་གཡོ་ཞིང་འབྲུག་སྒྲ་
སྒྲོགས། །ཡོན་ཏན་ཀུན་ལྡན་དཀོན་པ་ལྟར། །ཡོན་ཏན་ཅི་ཡང་མེད་པའང་
དཀོན། །སྐྱོན་དང་ཡོན་ཏན་འདྲེས་པ་ལས། །ཡོན་ཏན་གཙོ་ཆེ་མཁས་པས་
བསྟེན། །དང་པོ་ཉིད་ནས་དགྲ་བོ་དང༌། །མཛའ་བོ་ཉིད་དུ་ངེས་པ་མེད། ཁ་
ཟས་མ་ཞུ་དུག་ཏུ་འགྱུར། །དུག་ཀྱང་ཤེས་ན་སྨན་དུ་འགྱུར། །གང་ན་ལས་
མཐུན་ཡོད་དེ་འབྱོར། །ལས་ཀྱི་འདུ་འཕྲོད་མེད་དེ་རྒུད། །ཁྱིམ་དུ་བཟུང་ཡང་
མི་ཆགས་པའི། །ངང་པ་མཚོ་ལས་བསྐྲད་ཀྱང་འཁོར། །མཁས་རྣམས་རིག་པ་
ཡོན་གྱིས་སློབ། །བླུན་པོ་རིག་པ་བསླབས་ཀྱང་སྤོང་། །ཕལ་ཆེར་ནད་ལ་སྨན་ཟ་
ཡང་། །ལ་ལ་གསོན་པོར་ལྕེབ་པ་ཡོད། །རང་དབང་ཐམས་ཅད་བདེ་བ་སྟེ། །
གཞན་དབང་ཐམས་ཅད་སྡུག་བསྔལ་ཡིན། །ཐུན་མོང་བ་ནི་རྩོད་གཞི་སྟེ། །དམ་
བཅས་པ་ནི་འཆིང་བའི་རྒྱུ། །ནང་ན་ཡོན་ཏན་ཀུན་ལྡན་ཡང་། །ཆ་ལུགས་ངན་
ན་ཀུན་གྱིས་བརྙས། །པགས་བྱེའུ་མཁས་ཀྱང་སྤུ་མེད་པས། །འདབ་ཆགས་ཀུན་
གྱིས་སྤང་ཞེས་གྲགས། །གནས་མིན་ཧ་ཅང་དྲང་པོ་ཡང་། །རང་གཞན་གཉིས་
ཀ་བརླག་པ་ཡོད། །མདའ་ཡིས་ཕ་རོལ་གསོད་པའམ། །ཡང་ན་རང་ཉིད་འཆག་
པར་འགྱུར། །ཆར་དང་ཆུ་བོ་རྒྱ་མཚོར་འབབ། །བློ་དང་རིག་པ་མཁས་ལ་
འགོ །ནོར་དང་སྐྱེ་བོ་རྒྱལ་པོས་སྡུད། །དྲོ་ཞིང་བརླན་པར་ནགས་ཚལ་སྐྱེ། །
དབྱར་གྱི་ཆུ་མིག་རྩྭ་ཡི་མེ། །སྤྲིན་བར་ཉི་མ་ཟླ་བ་ཉ། །བློ་ངན་རིག་པ་ངན་དང་
64



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
མཛའ། །དགོས་ཚེ་འབྱུང་བའི་ངེས་པ་མེད། །བླུན་པོ་སྨྲ་བ་ཉུང་ན་མཛེས། །
རྒྱལ་པོ་ལྐོག་ཏུ་འདུག་ན་མཛེས། །སྒྱུ་མ་བརྒྱ་ལམ་མཐོང་ན་མཛེས། །ནོར་ཆེན་
དཀོན་ན་རིན་ཐང་ཆེ། །ཧ་ཅང་བྱམས་པ་ཆེ་དྲགས་ན། །དེ་ཉིད་འཁོན་པའི་རྒྱུ་
རུ་འགྱུར། །འཇིག་རྟེན་རྩོད་པ་ཕལ་ཆེ་བ། །འབྲེལ་བ་ཉིད་ལས་འབྱུང་བ་མང་། །
ཤིན་ཏུ་རྩོད་པ་ཆེན་པོ་ཡང་། །ལྷག་པར་མཛའ་བའི་རྒྱུ་སྲིད་དེ། །རྩོད་པ་བྱུང་
བའི་མཐའ་ཕལ་ཆེར། །འདུམ་པར་གྱུར་པ་མང་བར་མཐོང་། །སེར་སྣ་ཅན་གྱི་
ནོར་རྣམས་དང་། །ཕྲག་དོག་ཅན་གྱི་གྲོགས་པོ་དང་། །བློ་ངན་གྱི་ནི་རིག་པ་
རྣམས། །ཡོད་ཀྱང་དགའ་བ་བསྐྱེད་མི་ནུས། །བརྐམ་ཆགས་ཅན་ནི་ནོར་གྱིས་
དགའ། །ང་རྒྱལ་ཅན་ནི་བསྟོད་པས་མགུ། །བླུན་པོ་རང་དང་མཐུན་པས་དགའ། །
དམ་པ་བདེན་པ་སྨྲ་བས་མགུ། །སྐྱེ་བོ་ངན་པའི་ཡོན་ཏན་དང་། །སྨྲ་སྤོབས་
ཞན་པའི་རིག་པ་དང་། །རྗེ་དཔོན་ངན་པའི་བཀའ་དྲིན་རྣམས། །གཞན་ལ་
ཕན་པའི་གོ་སྐབས་དཀའ། །གང་ལ་ནོར་ཡོད་སྨྲ་བ་མཛེས། །ནོར་མེད་སྨྲ་བ་
བདེན་ཡང་སྤོང་། །མ་ལ་ཡ་ལས་བྱུང་གྱུར་ན། །སྡོང་དུམ་ཕལ་ལའང་རིན་ཐང་
ཆེ། །སྨྲ་མང་ཉེས་པ་འཛིན་པའི་རྒྱུ། །མི་སྨྲ་ཉེས་པ་སྤོང་བའི་གཞི། །ནེ་ཙོ་སྨྲ་
བས་གཟེབ་ཏུ་བཅུག །འདབ་ཆགས་ལྐུགས་པ་བདེ་བར་རྒྱུ། །མི་གང་དགྲ་ལ་
གཡོ་མེད་པས། །རྣམ་པ་ཀུན་ཏུ་ཕན་བཏགས་ན། །དགྲ་ཡང་དེ་ལ་གཡོ་མེད་
པས། །འདུད་པ་དངོས་པོའི་ཆེ་བ་ཡིན། །སྟོབས་བྲལ་མི་ཡིས་ཁྲོས་ཅི་ཕན། །
སྟོབས་ལྡན་དོན་ལ་ཁྲོ་ཅི་དགོས། །དེས་ན་བྱ་བ་སྒྲུབ་པ་ལ། །ཁྲོ་བ་དོན་མེད་
རང་སྲེག་ཡིན། །སྦྱིན་པས་བསྡུས་ན་དགྲ་ཡང་འདུ། །སྦྱིན་མེད་གཉེན་ཡང་རིང་
65



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དུ་སྤོང་། །བ་ཡི་འོ་མ་ཟད་པ་ན། །བེའུ་བཟུང་ཡང་འཆོར་བར་འགྱུར། །བྱ་བ་
འགའ་ལ་མཁས་པ་ཡིས། །གཞན་དག་ཤེས་པའི་ངེས་པ་མེད། །ཆུ་ལས་འོ་མ་
འབྱེད་ཤེས་པའི། །ངང་པས་གཟུགས་བརྙན་ཟས་སུ་སྒོམ། །རྟག་ཏུ་བྱམས་པས་
སྐྱོང་བ་ཡི། །རྗེ་བོས་བྲན་གཡོག་རྙེད་པར་སླ། །པདྨའི་མཚོ་ལ་ངང་པ་དག །མ་
བསྡུས་པར་ཡང་ངང་གིས་འདུ། །ལོངས་སྤྱོད་ལྡན་པས་སྤྱོད་པ་དང་། །མཁས་
པར་གྱུར་ནས་དུལ་བ་དང་། །ཆེན་པོས་དམན་པ་ལེགས་སྐྱོང་བ། །གསུམ་པོ་
གཞན་བདེ་རང་ལ་ཕན། །བསོད་ནམས་ཤུགས་ཀྱིས་དོན་བསྒྲུབ་པ། །ཉི་མའི་
འོད་བཞིན་ལྟོས་པ་མེད། །འབད་པའི་ཤུགས་ཀྱིས་དོན་བསྒྲུབ་པ། །མར་མེའི་
འོད་བཞིན་ཀུན་ལ་ལྟོས། །ཆེན་པོ་རྣམས་ལ་རྟེན་བཅས་ན། །དམན་པ་རྣམས་
ཀྱང་ཆེན་པོ་ཐོབ། །ལྗོན་ཤིང་ཆེ་ལ་བརྟེན་པ་ཡིས། །འཁྲིལ་ཤིང་རྩེ་མོར་ཕྱིན་ལ་
ལྟོས། །ཡོན་ཏན་ལྡན་ལ་སྐྱོན་ཡོད་ཀྱང་། །ཡོན་ཏན་དགའ་རྣམས་ཉེ་བར་
བསྟེན། །ཆར་གྱིས་མཁར་ལ་གནོད་ན་ཡང་། །འཇིག་རྟེན་པ་རྣམས་དགའ་བ་
བསྐྱེད། །ཡོན་ཏན་མེད་ན་ཆ་ལུགས་ཀྱིས། །མཁས་རྣམས་དགའ་བ་བསྐྱེད་མི་
ནུས། །རྟ་མཆོག་འགྲོས་དང་མི་ལྡན་ན། །ཤིན་ཏུ་བརླིང་ཡང་རིན་ཐང་ཆུང་། །
ནོར་ལྡན་བླུན་པོའི་ནང་ན་མང་། །དཔའ་བོ་གཅན་གཟན་ཁྲོད་ན་མོད། །
ལེགས་བཤད་མཁས་པའི་ཁྲོད་འབྱིན་པ། །དམ་པ་འཇིག་རྟེན་འདི་ན་དཀོན། །
གང་དང་གང་ལ་དེ་ཡོད་པ། །དེ་ཡིས་དེ་ཡི་གྲགས་པ་ཐོབ། །མཁས་པའི་གྲགས་
པ་མཁས་པ་དང་། །དཔའ་བོས་དཔའ་བོ་ཐོས་པ་བཞིན། །ཆེན་པོ་རྣམས་ཀྱིས་
མཆོད་བྱ་བ། །དམན་པ་རྣམས་ཀྱིས་བརྙས་པར་འགྱུར། །དབང་ཕྱུག་ཆེན་པོའི་
66



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
སྤྱི་བོའི་རྒྱན། །ཟླ་བ་ལྷ་མིན་ཟས་སུ་བྱེད། །རིག་པ་གླེགས་བམ་ལ་གནས་དང་། །
མ་བསྒྲུབས་པ་ཡི་གསང་སྔགས་དང་། །བརྗེད་ངས་ཅན་གྱི་བསླབ་པ་རྣམས། །
དགོས་པའི་ཚེ་ན་གླུ་བ་མང་། །བློ་ལྡན་ནོར་གྱིས་འབྱོར་ན་ཡང་། །ལེ་ལོ་ཅན་ལ་
མཐོན་པོ་དཀའ། །རྣ་བ་ཐོག་མར་སྐྱེས་ན་ཡང་། །རྭ་རྩེ་མཐོ་བ་མ་མཐོང་ངམ། །
ཁྱི་ཕག་རྣམས་ལ་དྲི་ཞིམ་དང་། །དམུས་ལོང་བ་ལ་སྒྲོན་མེ་དང་། །མ་ཞུ་བ་ལ་
ཁ་ཟས་དང༌། །བླུན་པོ་རྣམས་ལ་ཆོས་ཅི་དགོས། །ཡོན་ཏན་ཅན་དང་གསེར་
བཟང་པོ། །གཡུལ་ངོར་དཔའ་དང་རྟ་བཟང་པོ། །སྨན་པ་མཁས་དང་རྒྱན་
བཟང་པོ། །གང་དུ་ཕྱིན་པ་དེ་རུ་བྲིན། །བློ་དང་བརྩོན་འགྲུས་ཡོད་གྱུར་པ། །
དེ་ཡིས་སྒྲུབ་པར་མི་ནུས་གང་། །སྒྲ་ངན་དཔུང་ཚོགས་བཅུ་གཉིས་པོ། །སྐྱ་སེང་
བུ་ཡིས་བཅོམ་ཞེས་ཐོས། །ཕལ་ཆེར་བུ་ཚའི་སྤྱོད་པ་ནི། །རིགས་རྒྱུད་སྔ་མའི་
རྗེས་སུ་འབྲང་། །ཁུ་བྱུག་ཕྲུ་གུ་བྱེའུ་ཁྲ་རུ། །འགྲོ་བ་བརྒྱ་ལམ་སྲིད་པ་ཙམ། །རི་
དང་ཆུ་བོ་གླང་པོ་རྟ། །ཤིང་དང་འོད་ཟེར་ནོར་བུ་རྡོ། །སྐྱེས་པ་བུད་མེད་རིགས་
གཅིག་ཀྱང་། །མཆོག་དང་དམན་པའི་ཁྱད་པར་ཡོད། །བསོད་ནམས་ལྡན་པའི་
ཚིག་ཙམ་ཡང་། །ཉམ་ཆུང་རྣམས་ཀྱིས་བཟོད་པར་དཀའ། །གོ་ཌའི་རྒྱལ་པོའི་
ཚིག་ཙམ་གྱིས། །རྒྱུ་མཚོའི་རྒྱལ་པོ་བཅིངས་ཞེས་གྲགས། །བྱ་བ་འབད་ནས་ཀུན་
བསྒྲུབས་ཀྱང་། །འགྲུབ་པ་བསོད་ནམས་ཤུགས་ལ་རག །ཚོང་པས་རྒྱ་མཚོར་མ་
རྙེད་པའི། །ནོར་བུ་རྒྱལ་པོའི་མཛོད་ན་སྤྱོད། །བླུན་པོའི་བྱམས་སྡང་རྟགས་ཀྱིས་
གོ །སྒྲིན་པོའི་བྱམས་སྡང་ལོག་པར་སྟོན། །ཁྱི་རྒན་འཛུམ་ན་རྨུག་རྟགས་ཏེ། །
གཤིན་རྗེ་འཛུམ་ན་གསོད་པའི་རྟགས། །ནོར་གྱི་མཆོག་ནི་སྦྱིན་པ་སྟེ། །བདེ་
67



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བའི་མཆོག་ནི་སེམས་སྐྱིད་པ། །རྒྱན་གྱི་མཆོག་ནི་ཐོས་པ་སྟེ། །གྲོགས་པོའི་
མཆོག་ནི་མི་སླུ་བའོ། །ནོར་གྱིས་མ་གདུང་སུ་ཞིག་ཡོད། །རྟག་ཏུ་བདེ་བར་
བསྡད་པ་སུ། །བདེ་དང་སྡུག་བསྔལ་ཐམས་ཅད་ཀྱང་། །དབྱར་དགུན་བཞིན་དུ་
བརྗེ་བར་འགྱུར། །ཉམ་ཆུང་རྣམས་ཀྱིས་ཆེན་པོའི་མིང་། །བཟུང་བ་ཙམ་ལ་
གཞན་གྱིས་བསྲུང་། །སོར་མོའི་ཕྲེང་བའི་མིང་བཟུང་ན། །ལོག་འདྲེན་ཕལ་གྱིས་
བསྲུང་བར་བཤད། །སེམས་ཅན་གང་དང་གང་འབྲེལ་བ། །བྱ་བ་སྔོན་གྱི་ལས་
ཀྱིས་བྱེད། །བྱ་རྒོད་འཕྱི་བ་ཁུར་བ་དང་། །སྲམ་གྱིས་འུག་པ་མཆོད་ལ་ལྟོས། །
ལོངས་སྤྱོད་གསོག་པར་འདོད་རྣམས་ཀྱིས། །འཕེལ་ན་གཏོང་བ་སྲུང་བའི་
མཆོག །ཆུ་ཆེན་རྫིང་བུ་ལྕགས་འདོད་ན། །འབྲིད་པ་བཞག་པ་རྫིང་གི་གསོས། །
ལེགས་པར་བཤད་པ་རིན་པོ་ཆེའི་གཏེར་ལས་རང་བཞིན་གྱི་ཚུལ་བརྟག་པ་སྟེ་རབ་ཏུ་བྱེད་པ་
དྲུག་པའོ། །
བྲན་གཡོག་ང་རྒྱལ་ཆེ་བ་དང་། །དཀའ་ཐུབ་ལྡན་པ་ཆས་གཟོབ་དང་། །
རྒྱལ་པོ་ཆོས་བཞིན་མི་སྤྱོད་པ། །གསུམ་པོ་ཚུལ་མིན་ཞུགས་པ་ཡིན། །མི་ལྕོགས་
བྱ་བ་རྩོམ་པ་དང་། །མང་དང་འཁོན་ཞིང་སྟོབས་ལྡན་རྩོད། །བུད་མེད་ཡིད་
རྟོན་ངན་དང་མཛའ། །ལྔ་པོ་མྱུར་དུ་བརླག་པའི་རྒྱུ། །ནོར་མེད་ཟས་གོས་
མཆོག་འདོད་དང་། །གཞན་ལ་སློང་ཞིང་ང་རྒྱལ་ཆེ། །བསྟན་བཅོས་མི་ཤེས་
རྩོད་པར་འདོད། །གསུམ་པོ་འགྲོ་བའི་བཞད་གད་ས། །ཡུལ་བཟང་ཡོད་བཞིན་
ཡུལ་ངན་ལ། །སྐྱེ་བོ་ངན་པ་ཕོངས་ཤིང་ཆགས། །ཀིང་ཤུའི་མེ་ཏོག་ཤ་ཡིན་ཞེས། །
ཅེ་སྤྱང་ལས་གཞན་སུ་ཞིག་རེ། །ཆེན་པོ་རྣམས་ལ་དགྲ་བས་ཀྱང་། །རང་གི་
68



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
-
འཁོར་གྱིས་གནོད་པ་མང་། །སེང་གེ་ལུས་ཀྱི་འབུ་མིན་པ། །སྲོག་ཆགས་གཞན་
གྱིས་ག་ལ་ཟ། །རྗེ་བོས་བདག་ལ་གནོད་བྱེད་ན། །དེ་ལ་སྐྱོབ་པར་བྱེད་པ་སུ། །
སྣང་བས་གཟུགས་ལ་སྒྲིབ་བྱེད་ན། །དེ་ལ་ལྟ་བའི་ཐབས་གཞན་མེད། །ཆོས་
སྤྱོད་ཞི་བར་གནས་པ་ལ། །འཚེ་བྱེད་ཤིན་ཏུ་ཐ་ཤལ་ཡིན། །རང་ལ་སྐྱབས་
འོངས་བསད་པ་ལ། །དཔའ་བོ་ཡིན་ཞེས་སུ་ཞིག་སྒྲོགས། །སྐྱེ་ངན་རང་ལ་མི་
ཕན་ཡང་། །གཞན་ལ་གནོད་པར་བྱེད་པ་ཡོད། །སྦྲུལ་གདུག་ཟས་སུ་རླུང་ཟ་
ཡང་། །ཕ་རོལ་མཐོང་ན་མི་གསོད་དམ། །འདོད་པ་བདེའོ་སྙམ་སེམས་ཀྱང་། །
དེ་སྤྱོད་སྡུག་བསྔལ་ཁོ་ནའི་རྒྱུ། །ཆང་འཐུང་བདེའོ་སྙམ་པ་དེ། །སྨྱོ་བ་བདེ་བར་
བསྒོམ་པ་ཡིན། །ཡོན་ཏན་ཅན་ལ་འཇིག་རྟེན་གུས། །ཡོན་ཏན་འབད་པའི་
ཤུགས་ལ་གནས། །འབད་ནས་ཡོན་ཏན་མི་བསྒྲུབ་པར། །གཞན་ལ་འཁངས་
པས་ཅི་ཞིག་ཕན། །མི་རྣམས་ཚེ་རིང་བ་ལ་སྨོན། །རྒས་པར་གྱུར་ལ་འཇིགས་
པར་ལྟ། །རྒས་ལ་འཇིགས་ཤིང་ཚེ་རིང་བར། །འདོད་པ་བླུན་པོའི་ལོག་ལྟ་ཡིན། །
གང་ཞིག་མཁས་པ་ཡོད་བཞིན་དུ། །དེ་ལས་ཡོན་ཏན་མི་ལེན་ན། །མི་དེ་གདོན་
གྱིས་བཏབ་པ་འམ། །ཡང་ན་ལས་ཀྱིས་མནར་བ་ཡིན། །གང་ལ་ལོངས་སྤྱོད་
ཡོད་བཞིན་དུ། །སྤྱོད་དམ་སྦྱིན་པར་མི་བྱེད་ན། །མི་དེ་ནད་ཀྱིས་བཏབ་པའམ། །
ཡང་ན་ཡི་དྭགས་མངོན་སུམ་ཡིན། །ཆོས་ལུགས་ཤེས་ཀྱང་མི་སྒྲུབ་ན། །དེ་ཡི་
ཆོས་ཀྱིས་ཅི་ཞིག་བྱ། །ལོ་ཏོག་ཕུན་སུམ་ཚོགས་ན་ཡང་། །གཅན་གཟན་དགའ་
བ་ག་ལ་སྐྱེ། །ལས་ཀྱིས་མནར་བའི་སེམས་ཅན་ལ། །ལོངས་སྤྱོད་ཡོད་ཀྱང་སྤྱོད་
མི་ནུས། །བྱ་རོག་ལྟོགས་ཀྱང་བསྐུངས་མོད་ཀྱི། །འགྲངས་པར་ཟ་བ་ག་ལ་ནུས། །
69



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
=
སྤྱོད་དམ་སྦྱིན་པར་མི་ནུས་པའི། །ནོར་དེས་ཕྱུག་པོར་བསྒོམ་ན་ནི། །རི་བོ་
གསེར་དུ་བསྒོམས་པ་ཡིས། །ཕྱུག་པོ་བསྒྲུབ་པ་ཤིན་ཏུ་སླ། །ཆོས་དང་ཆོས་མིན་
སྨྲ་བ་ལ། །མཁས་པ་ཤིན་ཏུ་མང་ན་ཡང་། །དེ་ལྟར་ཤེས་ནས་ཉམས་ལེན་པ། །
འཇིག་རྟེན་འདི་ན་ཤིན་ཏུ་དཀོན། །རིགས་གཟུགས་ལང་ཚོ་ལྡན་ན་ཡང་། །
ཡོན་ཏན་མེད་ན་མཛེས་མ་ཡིན། །རྨ་བྱ་སྤུ་སྡུག་ཡིད་འོང་ཡང་། །ཆེན་པོའི་རྒྱན་
དུ་འོས་སམ་ཅི། །སྣ་ཡི་ཚབ་དང་ཉོས་པའི་བུ། །གཡར་པོའི་རྒྱན་དང་བརྐུས་
པའི་ནོར། །སློབ་དཔོན་མེད་པའི་རིག་པ་རྣམས། །ཡོད་ཀྱང་གཞན་གྱིས་བརྩི་བ་
མེད། །མི་གང་བྱས་པ་མི་གཟོ་བ། །དེ་ནི་གཞན་པས་རང་ལ་གནོད། །ལྟས་
ངན་བསྒྲུབ་པ་ཉེས་པ་འགལ། །དགྲ་ཡི་ཐོག་མར་རང་ལ་འབྱུང་། །ལོངས་སྤྱོད་
འགྲུབ་པར་མཐོང་ན་ཡང་། །གནས་མ་ཡིན་ལས་སུ་ཞིག་ལེན། །ལུག་ཐུག་
འཐབ་པའི་ཁྲག་བལྡགས་པས། །ཝ་སྐྱེས་མགོ་བོ་བཀས་ཞེས་ཐོས། །འབྲེལ་བ་
འགའ་ཡི་ངོར་བྱས་ནས། །གཞན་དག་སྟེས་ཀྱིས་དོར་མི་བྱ། །བརྒྱ་བྱིན་ཡིན་
ཡང་འཁོར་འདབས་རྣམས། །ག་བུར་བཞིན་དུ་འབྲོས་པར་འགྱུར། །རྒྱུན་དུ་
འགྲོགས་པའི་གྲོགས་སྤངས་ནས། །གསར་བུ་འགའ་ལ་ཡིད་མི་བརྟན། །འུག་
པའི་རྒྱལ་པོས་བྱ་རོག་གི །བློན་པོ་བསྟེན་པས་ཕུང་ཞེས་གྲགས། །མི་ངན་འབད་
པས་བསྟེན་བྱས་ཀྱང་། །རང་གི་མི་རུ་འགྲོ་བ་མེད། །ཆུ་ནི་ཇི་ལྟར་བསྐོལ་གྱུར་
ཀྱང་། །མེ་རུ་འབར་བ་མི་སྲིད་དོ། །རྒྱུ་མཚན་བརྟགས་ནས་ཁྲོ་བ་ནི། །ཅུང་
ཟད་རིག་ཅིང་སེལ་བའང་ཤེས། །རྒྱུ་མེད་པར་ནི་གང་ཁྲོ་བ། །དེ་ཡི་བསལ་
ཐབས་སུ་ཡིས་ཤེས། །དགྲ་བོའི་ནུས་པ་མ་བརྟགས་བར། །ཉམ་ཆུང་ན་ཡང་



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
བརྙས་མི་བྱ། །ཏ་ཌི་བྷ་ལ་བརྙས་པ་ཡིས། །ནམ་མཁའ་ལྡིང་གིས་རྒྱ་མཚོ་བཅོམ། །
བསོད་ནམས་འཛད་ན་ངན་སེམས་སྐྱེ། །རིགས་འཛད་པ་ན་བུ་ངན་སྐྱེ། །ནོར་
འཛད་པ་ན་བརྐམ་ཆགས་སྐྱེ། །ཚེ་འཛད་པ་ན་འཆི་ལྟས་འབྱུང་། །རང་གིས་
ངན་སྤྱོད་མ་བྱས་ན། །བརྒྱ་བྱིན་གྱིས་ཀྱང་སྨད་མི་ནུས། །ཆུ་མིག་རང་ཉིད་མ་
བསྐམས་ན། །ས་ཡིས་མནན་པས་ག་ལ་ཐུབ། །བྱ་བ་མི་འདྲ་བརྒྱ་ཕྲག་རྩོམ། །
མཐར་ཕྱིན་བྱ་བ་གཅིག་ཀྱང་མེད། །བློ་རྒོད་ཕལ་ཆེར་གྲོང་བར་གྱི། །ཁྱི་རྒན་
འདྲ་བར་རྒྱུན་དུ་འཁྱམས། །ལས་ཀྱི་ཤུགས་ཀྱིས་ཁྲིད་པ་ན། །བློ་ཆེན་ལོག་པའི་
ལམ་ནས་འགྲོ །མུ་སྟེགས་བྱེད་པའི་སྟོན་པ་མཆོག །དབང་ཕྱུག་སྨྱོན་པའི་
བརྟུལ་ཞུགས་འཛིན། །མི་གང་ཁྲིམས་ལས་གང་འདའ་བ། །རེ་ཞིག་རྒྱལ་ཡང་
ཕམ་པ་ཡིན། །ཆུ་སྐྱར་ཁྲིམས་ལས་འདས་པ་ཡིས། །ས་ཀུན་ཐོབ་ཀྱང་སེང་གེས་
བསད། །ཧ་ཅང་ཤེས་རབ་ཆེ་དྲགས་པའི། །བྱ་བ་མང་ན་བདག་ཉིད་བརླག །
རྒྱལ་པོ་དྲན་རྒྱ་ཆེས་པ་ཡིས། །རྒྱལ་སྲིད་ཉམས་པ་ཤིན་ཏུ་མང་། །ཧ་ཅང་ལོངས་
སྤྱོད་བསགས་དྲགས་པའི། །ནོར་ནི་རང་གི་གཤེད་མ་ཡིན། །ཕུང་ཁྲོལ་ཕལ་ཆེར་
ཕྱུག་པོ་ལ། །འབྱུང་གི་སྤྲང་པོ་བདེ་བར་རྒྱུ། །ཧ་ཅང་མཐུ་རྩལ་ཆེ་དྲགས་ན། །
ལྕེབ་པའི་སྟ་གོན་བྱེད་པ་ཡིན། །གཡུལ་དུ་བསད་པ་ཕལ་མོ་ཆེ། །མཐུ་རྩལ་ཅན་
ལ་བྱུང་བ་མང་། །འབྱོར་དང་ཤེས་རབ་སྟོབས་ལ་སོགས། །བསོད་ནམས་ལྡན་
ལ་གྲོགས་སུ་འགྱུར། །བསོད་ནམས་མེད་ན་དེ་དག་ཀུན། །བདག་ཉིད་བརླག་
པའི་རྒྱུ་རུ་འགྱུར། །མཁས་པས་བྱ་བ་ཅི་བྱེད་ཀྱང་། །རང་གི་བསོད་ནམས་
བརྟགས་ཏེ་བྱ། །རྩོད་དུས་བསོད་ནམས་ཕུན་ཚོགས་པ། །སྐྱེ་བོ་བརྒྱ་ཡི་ནང་
71



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
ནའང་དཀོན། །རྫིང་ངན་ཆུ་ཡིས་ཁེངས་པ་ན། །ཕྱོགས་གཅིག་ཅི་ནས་འཇིག་པ་
ལྟར། །གང་ལ་ནོར་དང་ལྡན་གྱུར་པ། །དེ་ལ་རིགས་རྒྱུད་ཤིན་ཏུ་དཀོན། །བུ་
དང་ལྡན་ལ་ནོར་ཆེན་དཀོན། །དེ་དང་ལྡན་ན་དགྲ་བོས་འཇོམས། །ཐམས་ཅད་
ཕུན་སུམ་ཚོགས་གྱུར་ན། །མི་དེ་མྱུར་དུ་འཆི་བ་མང་། །དེས་ན་མཁས་པས་
བསོད་ནམས་གསོག །བསོད་ནམས་ཁོ་ན་བདེ་བའི་རྒྱུ། །སུ་ཞིག་གང་ན་ཕུན་
ཚོགས་པ། །དེ་ནི་བསོད་ནམས་བསགས་པའི་རྟགས། །རྫུན་གྱིས་ཕ་རོལ་བསླུས་
སོ་ཞེས། །སྙམ་ན་རང་ཉིད་བསླུས་པ་ཡིན། །ལན་ཅིག་རྫུན་དུ་སྨྲ་བ་དེས། །
བདེན་པ་སྨྲས་ཀྱང་དོགས་པ་སྐྱེ། །ལེགས་ཉེས་རྣམ་པར་མི་དཔྱོད་པར། །ཁྲོས་
ཤིང་ཕ་རོལ་གནད་འབེབས་པ། །ཆུང་མ་བསད་པའི་ཐི་བ་ལྟར། །གྲོགས་དང་
བྲལ་བའི་མྱ་ངན་ཐོབ། །མ་འོངས་པ་ལ་མི་དཔྱོད་པར། །བྱུང་བའི་ཚེ་ན་འབད་
དེ་བཙལ། །ཆུ་དང་འཕྲད་ན་ལྷམ་འཕུད་ཀྱི། །མ་འཕྲད་པ་ནས་ག་ལ་འཕུད། །
ཕུགས་སུ་བསྒྲུབ་པར་མི་ནུས་པའི། །བྱ་བ་ལེགས་ཀྱང་འཇུག་མི་རུང་། །ཁོང་
པའི་ནང་དུ་མི་འཇུ་བའི། །ཁ་ཟས་ཞིམ་ཡང་སུ་ཞིག་ཟ། །རྩོལ་བ་དོར་ནས་
འདུག་པ་ལ། །འདི་ཕྱི་གཉིས་ཀ་འགྲུབ་མི་འགྱུར། །འབད་པ་མེད་ན་ཞིང་
བཟང་ཡང་། །ལོ་ཏོག་ཐོབ་པར་མི་འགྱུར་རོ། །གནས་མ་ཡིན་པའི་དུལ་དྲགས་
ན། །ཐམས་ཅད་ཀྱིས་ནི་བསྒོ་བར་འགྱུར། །ཤིང་བལ་སྟན་དུ་བྱེད་མོད་ཀྱི། །
ཡལ་ག་སུ་ཞིག་སྟན་དུ་འདིངས། །བྱ་བ་ངན་དང་མི་འགྲུབ་པ། །ཕ་རོལ་བསྒོ་
ཡང་བྱེད་ན་བླུན། །སྦྱར་དུག་ཉོ་ལ་སུ་ཡིད་རྟོན། །ཐམས་ཅད་སྦྱིན་ཞེས་སུ་སྨྲ་
ནུས། །ནོར་རྣམས་གསོག་ཅིང་མི་སྤྱོད་པ། །རང་བསྲེག་བུད་ཤིང་གསོག་པ་ཡིན། །
7༡



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
བུང་བ་སྦྲང་རྩི་མི་ཟ་བ། །གཞན་གྱིས་ཁྱེར་ན་ལྕེབ་པར་རྩོམ། །ལེགས་པར་བཤད་
པ་རིན་པོ་ཆེའི་གཏེར་ལས་མི་རིགས་པའི་ཚུལ་དཔྱད་པ་སྟེ་རབ་ཏུ་བྱེད་པ་བདུན་པའོ། །
བློ་ལྡན་བྱ་བ་ཅུང་ཟད་ཀྱང་། །རྒྱུན་དུ་གྲོས་ཀྱིས་བསྒྲུབ་པར་བྱ། །གྲུབ་
པར་གྱུར་ན་ལྟ་ཅི་སྨོས། །མ་གྲུབ་ན་ཡང་མཛེས་པའི་རྒྱུ། །སེམས་ཅན་མོས་པ་སྣ་
ཚོགས་པས། །ཐམས་ཅད་མགུ་བ་སུས་ཀྱང་དཀའ། །རང་ཉིད་ཡོན་ཏན་ལྡན་
བྱས་ན། །ཐམས་ཅད་དགའ་བ་དེ་ལ་ཉེ། །ཤིན་ཏུ་རྒས་པར་གྱུར་ཚེ་ཡང་། །
ཐོས་པ་མང་དུ་བསོག་པར་བྱ། །ཕྱི་མར་ཐོས་པས་ཕན་པ་ཙམ། །སྦྱིན་པ་ཡིས་
ཀྱང་ག་ལ་ཕན། །ཡོན་ཏན་ཀུན་རྫོགས་སྐྱེ་བོ་བསྟེན། །ཡང་ན་ཐ་མལ་འགྲོགས་
པ་བདེ། །བུམ་པ་ཆུ་ཡིས་གང་བ་འམ། །ཡང་ན་སྟོང་པ་ཁུར་བ་སླ། །ཡོན་ཏན་
ཅུང་ཟད་བསླབས་པའི་མི། །སུ་ཞིག་གིས་ནི་བསྟེན་པར་ནུས། །ཆུས་ཕྱེད་གང་
བའི་བུམ་པ་དེ། །མགོ་ལ་འཁུར་བ་སུ་ཡིས་ནུས། །མི་གང་སྐྱེ་བོ་དམ་པ་དང་། །
དམན་པའི་ཁྱད་པར་ལེགས་ཤེས་ནས། །དེ་ཡི་བྱ་བ་བསྒྲུབ་ཤེས་པ། །ཕུན་སུམ་
ཚོགས་པའི་གཞི་ཆེན་ཡིན། །བློ་གྲོས་ལྡན་པས་ལེགས་བསྐྱངས་ན། །སྐྱེ་བོ་དམན་
པའང་མཆོག་ཏུ་འགྱུར། །སློབ་ཤེས་དག་གིས་ནེ་ཙོ་ལ། །བསླབས་ན་འདོན་པ་
ཤེས་པར་འགྱུར། །ཉམས་སྟོབས་ཆུང་བའི་སྐྱེ་བོས་ཀྱང་། །ཆེན་པོ་གཞན་ལ་
བསྟེན་ན་འགྲུབ། །ཆུ་ཡི་ཐིགས་པ་ཉམ་ཆུང་ཡང་། །མཚོ་དང་འདྲེས་ན་སྐེམ་མི་
ནུས། །རང་ལ་བློ་གྲོས་མི་ལྡན་ན། །བློ་ཆེན་གཞན་ལ་ལེགས་པར་འདྲི། །ལག་
པས་དགྲ་བོ་མི་གསོད་ན། །མཚོན་ཆ་ལེན་པར་མི་བྱེད་དམ། །གནོད་པར་བྱེད་
པའི་དགྲ་བོ་ཡང་། །ཐབས་དང་ལྡན་ན་གྲོགས་སུ་འགྱུར། །དུག་ཆེན་ལུས་ལ་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
གནོད་མོད་ཀྱི། །སྦྱོར་བ་ཤེས་ན་སྨན་དུ་འགྱུར། །རིགས་པས་རྙེད་པའི་ཟས་
ནོར་བླང་། །མི་འོས་གཞན་ལ་རློམ་སེམས་སྤང་། །ཤིང་ཏོག་ཤིང་རྩེ་ལས་བླང་
གི །དེ་ལས་ཐལ་ན་ས་ལ་ལྷུང་། །མཁས་པས་སྒྲིམ་པར་མི་བྱེད་པ། །དེ་ཡི་བར་
ལ་ཉེས་པ་འབྱུང་། །བློ་དང་ལྡན་པས་རབ་བསྒྲིམས་ན། །ཉེས་པ་འབྱུང་བའི་གོ་
སྐབས་དཀའ། །ཇི་སྲིད་རང་སྟོབས་མ་རྫོགས་པར། །དེ་ཡི་བར་དུ་དགྲ་རྣམས་
བཀུར། །ནུས་པ་རྫོགས་ནས་གང་རིགས་པ། །བྱ་ཞེས་བསྟན་བཅོས་གཞན་དག་
སྨྲ། །དགྲ་བོ་སྙན་པར་སྨྲ་ན་ཡང་། །བློ་དང་ལྡན་པས་ཡིད་མི་བརྟན། །ཆུ་སྐྱར་
བྱི་ལ་དེས་པ་ཡིས། །ཕ་རོལ་གསོད་ལ་རྟག་ཏུ་བརྩོན། །ཡུལ་གྱི་བདག་པོར་ཞེ་
སྡང་ཡང་། །དེ་ལ་དགའ་བས་བསྙེན་ཏེ་བསྡད། །ས་ལ་རྐང་པ་འདྲེད་གྱུར་ན། །
ས་ཉིད་ལ་ནི་བརྟེན་པ་བཞིན། །ཧ་ཅང་འདོད་ལ་བརྐམ་པ་ཡིས། །སྐྱེ་བོ་མྱུར་
དུ་བརླག་པར་འགྱུར། །མཆིལ་པའི་ཤ་ལ་ཆགས་པ་ཡིས། །ཉ་རྣམས་དེ་མ་ཐག་
ཏུ་གསོད། །མཆོད་འོས་པ་དང་འཁོར་རྣམས་ཀྱང་། །རྟག་ཏུ་སྦྱིན་པས་བསྡུ་
བར་བྱ། །མཆོད་གཏོར་ལ་ནི་ལྷ་རྣམས་དང་། །ཡི་དྭགས་བར་དུ་མགུ་བས་
བསྲུང་། །ཆེན་པོ་རྣམས་ཀྱིས་རྩེད་མོ་དང༌། །བདེ་དང་ཟས་ལ་ཆགས་པ་སྤང་། །
འདོད་ལ་ཆགས་པའི་ལེ་ལན་གྱིས། །འབོད་གྲོགས་ལང་ཀ་བསད་ཅེས་གྲགས། །
བྱམས་རྩོད་གཉིས་ཀ་ཆེན་པོ་དང༌། །བྱ་ཡི་དམན་དང་ནམ་ཡང་མིན། །ཉོ་ཚོང་
རིན་ཆེན་ལ་བྱ་ཡི། །སྦྱར་དུག་ལ་ནི་དེ་ལྟར་མིན། །དཔྱ་པ་མང་ཕྱིར་རྒྱལ་པོའི་
མཛོད། །ཧ་ཅང་མི་བསྡུ་ཉུང་དུས་ཁེངས། །གྲོག་མཁར་སྦྲང་རྩི་ཡར་ངོ་ཡི། །ཟླ་
བ་ཉུང་དུ་ཉུང་དུས་གང་། །རྗེ་བོས་འབངས་ལ་མི་གནོད་པར། །རིགས་པའི་
74



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
ལམ་གྱི་དཔྱ་རྣམས་བསྡུ། །སཱ་ལའི་ཤིང་ལས་སྤོས་ཀྱི་བཅུད། །གཟགས་པ་མང་
ན་བསྐམ་པར་འགྱུར། །རྗེ་བོ་ལྷག་པར་ངེས་པ་དགོས། །རྒྱུ་མཚན་ཆུང་དུས་ཁྲོ་
མི་རུང་། །སྦྲུལ་ལ་ནོར་བུ་ཡོད་ན་ཡང་། །སེམས་ཤེས་སུ་ཞིག་དྲུང་དུ་སྡོད། །
གང་ཞིག་ནོར་འདོད་སྐྱེ་བོས་ཀྱང་། །ཆོས་ཉིད་གཙོ་བོར་བསྲུང་བར་བྱ། །ཆོས་
ལས་ཉམས་པའི་ནོར་ཙམ་ནི། །འཇིག་རྟེན་འདིར་ཡང་ག་ལ་རྟག །ཧ་ཅང་
བྱམས་ཐལ་གཉེན་ལའང་མིན། །ཤིན་ཏུ་གནོད་ཆེ་དགྲ་ལའང་མིན། །གཉེན་ལ་
རེ་བ་འཁོན་གཞི་སྟེ། །གནོད་ལན་ཀུན་གྱིས་བསྒྲུབ་པར་སླ། །འཇམ་པོས་འཇམ་
པོ་འཇོམས་བྱེད་ཅིང་། །འཇམ་པོས་རྩུབ་པོའང་འཇོམས་པར་བྱེད། །འཇམ་
པོས་ཀུན་འགྲུབ་དེ་ཡི་ཕྱིར། །འཇམ་ཉིད་རྣོ་ཞེས་མཁས་རྣམས་སྨྲ། །སུ་ལའང་
བདག་གི་དགྲ་ཡིན་པ། །འགའ་ཡང་བདག་ལ་མི་བྱམས་ཞེས། །མི་བྱམས་ན་
ཡང་དེ་མི་བསྒྲག །བསྒྲགས་ན་དེ་ཉིད་འབྱེད་པའི་སེལ། །ངོ་ཚ་ཁྲེལ་ལ་མི་ལྟ་
ཞིང་། །མཆོད་དང་བརྙས་པའི་ཁྱད་མི་ཤེས། །ཟས་དང་ནོར་ལ་ཆགས་ལྡན་པ། །
དེ་འདྲའི་གནས་སུ་བསྡད་མི་བྱ། །ཡུལ་གཞན་ལེགས་པར་མ་བརྟགས་པར། །
སྔ་མའི་གནས་ནི་འདོར་མི་བྱ། །རྐང་པ་ཡ་གཅིག་མ་བཙུགས་པར། །གཉིས་ཀ་
བཏེགས་ན་འགྱེལ་བའི་རྒྱུ། །རང་སྤྱོད་འབད་པས་སྦ་བར་བྱ། །ཕལ་ཆེར་གསལ་
བར་བསྟན་པས་ཉམས། །སྤྲེའུ་ཟློས་གར་མི་བྱེད་ན། །མགུལ་དུ་ཐག་པ་ཅི་སྟེ་
འདོགས། །ཉེས་པ་མངོན་སུམ་མཐོང་ན་ཡང་། །གནས་མ་ཡིན་ལ་སྨྲ་མི་བྱ། །
ལྟས་ངན་མཐོང་ན་སྨྲ་བ་པོའི། །ཐོག་ཏུ་འབྱུང་ཞེས་འཇིག་རྟེན་སྒྲོགས། །གཞན་
གྱིས་བརྙས་པར་འགྱུར་བ་ཡི། །ནོར་དང་ཟས་ཀྱིས་ཅི་ཞིག་བྱ། །ཁྱི་ཕག་མི་
75



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
གཙང་ཟ་བ་ལ། །མཁས་པ་སུ་ཞིག་ཡིད་སྨོན་བྱེད། །ཕ་རོལ་གནད་དུ་འབེབས་
པའི་ཚིག །དགྲ་བོ་ལ་ཡང་སྨྲ་མི་བྱ། །བྲག་ཅ་བཞིན་དུ་རང་ཉིད་ལ། །དེ་མ་
ཐག་ཏུ་ལེ་ལན་འབྱུང་། །གལ་ཏེ་དགྲ་ལ་གནོད་འདོད་ན། །རང་ཉིད་ཡོན་ཏན་
ལྡན་པར་བྱ། །དེ་ཡིས་དགྲ་ཡང་སེམས་སྲེག་ཅིང་། །རང་ཡང་བསོད་ནམས་
འཕེལ་བར་འགྱུར། །མི་བསྲུན་འགྲོ་ལ་བྱམས་སེམས་བསྐྱེད། །རྩུབ་སྤྱོད་ཁོ་ནས་
གདུལ་བར་བྱ། །རང་གི་ལུས་ལ་ཕན་འདོད་རྣམས། །གཏར་དཔྱད་ཀྱིས་ནི་ནད་
རྣམས་འདོན། །གནོད་པར་བྱེད་པ་ཆུང་ངུ་ཡང་། །མྱུར་དུ་བསལ་ལ་འདུམ་
པར་བྱ། །ཡུར་བ་ཆུང་ངུའི་རྗེས་ཞུགས་ནས། །འོད་པ་ཆེན་པོ་མ་མཐོང་ངམ། །
མཁས་པས་བྱ་བ་མ་ཡིན་པའི། །བྱ་བ་ཤེས་ཀྱང་མི་བྱའོ། །གླང་པོས་དགྲ་སྡེ་
བཅོམ་པ་ཡིས། །རྒྱུན་དུ་རྒྱལ་པོས་བཅིངས་ལ་ལྟོས། །རང་ཕྱོགས་སྡང་ཡང་སྤང་
མི་བྱ། །དགྲ་བོ་བྱམས་ཀྱང་འཁུ་མི་བྱ། །བྱ་རོག་བྱ་རོག་གིས་འཚེ་ཡང་། །ཉིན་
མོ་ལོང་བ་བསྟེན་ན་ཕུང་། །བྱ་བ་ཆེ་ཆུང་གང་བྱེད་ཀྱང་། །མཁས་པས་རྟག་ཏུ་
བསྒྲིམས་ཏེ་བྱ། །སེང་གེས་རི་བོང་གླང་ཆེན་གཉིས། །གསོད་པའི་ཚེ་ན་སྒྲིམ་
ལྷོད་མེད། །ཡོན་ཏན་ལྡན་པ་མི་བཀུར་བའི། །གནས་དེར་མཁས་པ་སུ་ཞིག་
སྡོད། །ཆུ་ཤེལ་མེ་རྡོར་བྱེད་པ་ཡི། །ཡུལ་དེར་ཆུ་ཤེལ་འཚོང་ངམ་ཅི། །མཁས་
པས་གཞན་ལ་བཤད་པ་འམ། །ཡང་ན་ཞི་བའི་ནགས་སུ་བསྒྲུབ། །ནོར་བུ་སྤྱི་
གཙུག་རྒྱན་བྱེད་དམ། །མིན་ན་རྒྱ་མཚོའི་གླིང་ལ་གནས། །བདག་བས་མཐོ་བའི་
དམ་པ་ལ། །བསྙེན་ན་བདག་ལ་ཕན་པ་སྒྲུབ། །ལྷུན་པོའི་ངོས་ལ་གནས་པ་ཡི། །
བྱ་རྣམས་གསེར་དུ་སྣང་བར་འགྱུར། །ཆེན་པོ་ཕྲག་དོག་ལྡན་པ་ལ། །བརྟེན་ན་
-
-
，



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
ཆེན་པོ་ཐོབ་མི་འགྱུར། །ཉི་མའི་འོད་ལ་ཉེ་བ་ཡིས། །ཟླ་བ་མར་ངོར་གྱུར་ལ་
ལྟོས། །མི་གང་མཛའ་བ་མི་བརྟན་པ། །དེ་དང་འགྲོགས་པར་སུ་ཞིག་འཐམ། །
ནམ་མཁའི་གཞའ་ཚོན་མདོག་མཛེས་ཀྱང་། །རྒྱན་དུ་རེ་ན་བླུན་པོ་འཁྲུལ། །
བདག་ཉིད་གང་ལ་མི་དགའ་བ། །གཞན་ལ་ཀུན་ཏུ་དེ་མི་བྱ། །གཞན་གྱིས་ཅུང་
ཟད་གཙེས་པའི་ཚེ། །རང་ལ་བསམ་པ་ཅི་འབྱུང་སོམས། །གང་ཞིག་བདག་ཉིད་
གང་དགའ་བ། །དེ་ཉིད་གཞན་ལ་སྦྱར་བྱས་ན། །གཞན་གྱིས་བདག་ལ་གང་
དགའ་བ། །དེ་ཡི་ཚུལ་གྱིས་མཆོད་པར་གྱུར། །དམུ་རྒོད་རྣམས་དང་མཛའ་བ་
དང་། །རྩོད་པ་གཉིས་ཀ་མཁས་པས་སྤངས། །འགྲས་པ་དང་ནི་འདྲིས་པའི་
ཚུལ། །གཉིས་ཀ་བཏེག་ལ་བྱར་མི་རུང་། །དམ་པ་དག་ལ་བརྟེན་པ་དང་། །
མཁས་པ་དག་ལ་འདྲི་བ་དང་། །གཞུང་བཟང་པ་དང་འགྲོགས་པ་ནི། །སུ་ལ་
ཡོད་པ་རྒྱུན་དུ་བདེ། །དུས་སུ་མ་བབ་པ་ཡི་གཏམ། །གང་སྨྲ་དེ་ལ་ཀུན་གྱིས་
བརྙས། །མང་པོ་སྨྲ་བའི་གཏན་ཚིགས་ལས། །སྨྱོན་པར་རྗེས་སུ་མི་དཔོག་གམ། །
ཉམ་ཆུང་རྣམས་ཀྱིས་རང་ཉིད་ཀྱི། །སྨྲ་བ་ཐམས་ཅད་འཁྲུལ་བར་བསམ། །དེ་
ལྟར་གོ་ནས་མི་སྨྲ་བའི། །མི་ལ་གཞན་གྱིས་བཀུར་བ་ཉེ། །ཡུལ་དང་དུས་ལ་བབ་
པའི་ཚེ། །རབ་ཏུ་བསྒྲིམས་ཏེ་ལན་འགའ་སྨྲ། །ལེགས་བཤད་ཡིན་ཡང་མངས་
གྱུར་ན། །ཚོང་ཟོང་ལྷག་བཞིན་བྲིན་མི་འགྱུར། །རང་སྐྱོན་མཁས་པ་རྣམས་ཀྱིས་
ཀྱང་། །སྐྱོན་དུ་གོ་བ་ཤིན་ཏུ་དཀའ། །མང་པོས་བདག་ལ་དེ་སྒྲོགས་ན། །སྐྱོན་
ཅན་ཡིན་པར་རྗེས་སུ་དཔོག །གོ་ཡང་སྐྱོན་དེ་མི་འདོར་ན། །མི་དེ་གདོན་གྱིས་
བཏབ་པ་ཡིན། །ད་དུང་གཉེན་པོ་མི་འཇུག་ན། །མི་ཡིན་སྙམ་དུ་མ་སེམས་
17



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
，
ཤིག །ཅུང་ཟད་བསམ་པ་ཡོད་རྣམས་ཀྱིས། །སྐྱོན་དེ་བརྣགས་ལ་གདོན་པར་བྱ། །
དེ་ལྟར་གཉེན་པོ་སྤྱོད་པ་ཡི། །མི་དེ་གོང་ནས་གོང་དུ་འགྲོ། །བློ་དང་ལྡན་
པའམ་བྱམས་ཀྱང་རུང་། །བསྒོ་བ་ཉན་པའམ་དཔའ་ཡང་རུང་། །གཞན་གྱི་བྱ་
བ་མི་ཤེས་ཀྱང་། །དེ་དང་དེ་ཡི་སྤྱོད་པས་བསྐྱང་། །མི་བསྲུན་པ་ཡི་འབྲེལ་བ་
དང་། །རིང་ནས་འགྲོགས་ཀྱང་སྤངས་ན་བདེ། །རྟག་ཏུ་འགུལ་བའི་སོ་བཟང་
ཡང་། །བཏོན་ན་བདེ་ཞེས་རྒད་པོ་སྨྲ། །རྒྱུན་དུ་འཁང་ཞིང་འཁོར་བ་ཡི། །
འབྲེལ་བ་ཅུང་ཟད་བྱིན་ལ་བསྐྲད། །སྦྲུལ་གྱིས་ཟིན་པའི་རྨ་དག་ནི། །གཅོད་མ་
ནུས་ན་སྲོག་དང་འབྲལ། །གལ་ཏེ་ཆེན་པོ་ཐོབ་གྱུར་ན། །ཕྲན་ཚེགས་གཞན་ལ་
སེར་སྣ་སྤང་། །ཡུལ་འཁོར་དབང་དུ་འདུ་བ་ན། །དབྱིག་ལ་སེར་སྣ་བྱེད་དམ་ཅི། །
མཁས་པ་ལོངས་སྤྱོད་གསོག་འདོད་ན། །ཆ་ཤས་སྦྱིན་པ་སྲུང་བ་ཆེ། །ཁྲོན་པའི་
ཆུ་ནི་འཕེལ་འདོད་ན། །འཆུ་བ་ཉིད་ནི་གདམས་ངག་ཡིན། །གང་ཞིག་ཕུན་
སུམ་ཚོགས་འདོད་ན། །དེ་ཡིས་འདུ་འགོད་མང་དུ་བྱ། །འདུ་འཛི་སྡུག་བསྔལ་
རྒྱུར་མཐོང་ན། །ཕུན་སུམ་ཚོགས་པའི་རེ་བ་ཐོངས། །བྱ་བ་གང་ཞིག་བསྒྲུབ་ན་
ཡང་། །སྐྱོན་དང་ཡོན་ཏན་གཉིས་གཉིས་སོམས། །གཉིས་ཀ་མཉམ་ཡང་སྤང་
དགོས་ན། །ཉེས་པ་ཤས་ཆེ་སྨོས་ཅི་དགོས། །མཁས་པ་དྲང་པོ་གུས་པས་བསྟེན། །
མཁས་པ་གཡོ་ཅན་ཤེས་ན་གཟབ། །རྨོངས་པ་དྲང་པོ་བྱམས་པས་བསྐྱང་། །
རྨོངས་པ་གཡོ་ཅན་མྱུར་དུ་སྤང་། །ནོར་དང་གཡོག་འཁོར་མེད་ན་ཡང་། །
མཛའ་བོ་བློ་ལྡན་གྲོགས་ཡོད་ན། །དུད་འགྲོས་ཀྱང་ནི་དོན་འགྲུབ་ན། །མི་ཡི་
འགྲོ་བས་སྨོས་ཅི་དགོས། །གང་ཞིག་ཤེས་པའི་བྱ་བ་བསྒོ །མི་ནུས་པ་ལ་འགའ་
78



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
མི་སྦྱར། །ཆུ་ལ་ཤིང་རྟས་མི་བགྲོད་དེ། །ཐང་ལ་གྲུ་ཡིས་ཇི་ལྟར་བགྲོད། །ཡུན་
རིང་འཁོན་པའི་དགྲ་བོ་དང་། །མཛའ་བ་བྱེད་ཀྱང་བསྲེ་མི་བྱ། །ཤིན་ཏུ་ཁོལ་
བའི་ཆུ་ཡིས་ཀྱང་། །མེ་དང་ཕྲད་ན་མི་གསོད་དམ། །གཞུང་བཟང་ངོ་ཚ་ཁྲེལ་
ཡོད་ན། །དགྲ་བོ་ལ་ཡང་ཡིད་བརྟན་རུང་། །གཞུང་བཟང་དགྲ་ལ་སྐྱབས་སོང་
བས། །སྲོག་གི་བར་དུ་བསྐྱབས་པ་ཐོས། །རང་ལ་ངན་སེམས་མེད་ཅེས་ཏེ། །
ཕལ་པ་ཀུན་ལ་ཡིད་མི་བརྟན། །རི་དྭགས་རྒྱུན་དུ་སེམས་བཟང་ཡང་། །མཆེ་བ་
ཅན་རྣམས་ཟས་སུ་བསྒོམ། །བླུན་པོ་ལོག་པའི་ལམ་འགྲོ་ན། །བླུན་པོ་ཉིད་དུ་གོ་
བས་ཆོག །མཁས་པ་ལོག་པའི་ལམ་འགྲོ་ན། །རྒྱུ་མཚན་གང་ཞིག་དཔྱད་དགོས་
སོ། །མཁས་པས་ལོངས་སྤྱོད་ལྷག་པར་སྤྱད། །མི་སྟེར་ན་ཡང་འཕྲོག་པ་མེད། །
ལོངས་སྤྱོད་ཉམས་པའི་ས་ཕྱོགས་སྤང་། །མི་འཕྲོག་ན་ཡང་གཉའ་སྐྱིས་འཇོམས། །
རང་གིས་ལེགས་པར་ཤེས་ན་ཡང་། །བྱ་བ་ཐམས་ཅད་གྲོས་ཀྱིས་བསྒྲུབ། །མི་
གང་གྲོས་ལ་མི་དགའ་བ། །འགྱོད་པ་རིན་གྱིས་ཉོ་བ་ཡིན། །ཉམ་ངའི་གྲོས་དག་
བྱེད་པ་ན། །མཛའ་ཡང་གསུམ་དུ་གྲོས་མི་བྱ། །རོ་ལངས་སྒྲུབ་པའི་གྲོགས་ངན་
ན། །ཐོག་མར་སྒྲུབ་པོ་ཟ་བར་འགྱུར། །ལེན་ཤེས་སྙོམས་པར་གཏོང་ལ་མཁས། །
དུལ་ཞིང་ཀུན་གྱི་ངོ་བསྲུང་བ། །འཇིགས་མེད་བྱས་པ་ཆུད་མི་གཟན། །མི་དེས་
འདོད་ན་ས་ཀུན་ཐོབ། །གལ་ཏེ་དགྲ་བོ་སྐྱབས་འོང་ན། །དེ་ལ་མཆོད་ནས་སྙན་
པ་བརྗོད། །ཁྭ་ཏས་བྱི་བ་ལ་བརྟེན་ནས། །བདེ་བ་ཐོབ་ཅེས་སྔོན་རབས་སྨྲ། །
གྲོགས་པོ་ངན་དང་ཐོས་པ་ངན། །རྟོག་པ་ངན་དང་བྱ་བ་ངན། །མཁས་པ་
རྣམས་ཀྱིས་མི་བྱ་སྟེ། །བྱེད་ན་བླུན་པོ་གུད་ན་མེད། །ལེགས་པར་བརྟགས་ནས་
བ0



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
བྱེད་པ་ལ། །བྱ་བ་ཉམས་པ་ག་ལ་སྲིད། །མིག་ལྡན་བརྟགས་ནས་འགྲོ་བ་ན། །
གཡང་སར་གོམ་པ་འདོར་རམ་ཅི། །རང་གཞན་གཉིས་ཀ་འཕེལ་འགྱུར་བའི། །
ཡོན་ཏན་སློབ་ན་མཁས་པའི་རྟགས། །རིག་པ་འགའ་ཞིག་མདའ་མཁན་ལྟར། །
ཤེས་པ་ཉིད་ན་ཆོ་འབྲང་འཇིག །རང་ཉིད་ཅིས་ཀྱང་མཐོ་འདོད་ན། །གཞན་ལ་
ཕན་པ་འབའ་ཞིག་གྱིས། །བྱད་ལ་བྱི་དོར་བྱེད་པ་རྣམས། །སྔོན་དུ་མེ་ལོང་མི་
འབྱིད་དམ། །ཕ་རོལ་ཅི་ནས་གཞོམ་འདོད་ན། །རང་གི་ཡོན་ཏན་འབད་པས་
སྒྲུབ། །དགྲ་བོ་གསོད་པར་འདོད་པ་རྣམས། །མཚོན་ཆ་འབད་ནས་སྒྲུབ་ལ་ལྟོས། །
གཡོ་ཅན་ཚིག་ལ་དྲོན་འཇུག་པས། །དྲང་པོས་དེ་ལ་བརྟག་དཔྱད་དགོས། །
བསླུས་རྗེས་ཁོ་བོ་དྲང་ངོ་ཞེས། །རང་ལ་བསྟོད་པས་ཅི་ཞིག་ཕན། །གཡོ་ཅན་
སོགས་ལ་གཡོ་སོགས་དང་། །དྲང་པོ་སོགས་ལ་དྲང་པོ་སྟེ། །མི་བརྟན་པ་ལ་
བརྟན་དགོས་ཞེས། །བྱ་བ་སྔོན་གྱི་ཡིག་ཚངས་ཡིན། །མཁས་པས་རྟག་ཏུ་དགྲ་
ལ་ཡང་། །གཉེན་དེས་རྐྱེན་དུ་བྱས་ན་ལེགས། །དེ་ཡིས་འདུམ་ལ་མི་ཕན་ཡང་། །
ངེས་པར་གནོད་སེམས་འཇིལ་བའི་སྨན། །ཚིག་ངན་བརྗོད་པས་འཇིག་རྟེན་ན། །
འདོད་པ་འགྲུབ་པ་མི་སྲིད་ཀྱིས། །ཡིད་ལ་རང་འདོད་བསྒྲུབ་ན་ཡང་། །ངག་
གིས་ཀུན་དང་མཐུན་པར་གྱིས། །རང་དང་གཞན་གྱི་དོན་གྲུབ་ན། །འཇམ་རྩུབ་
ཇི་ལྟར་བྱས་ཀྱང་རུང་། །ཐབས་ལ་མཁས་པའི་སྤྱོད་པ་ལ། །གཡོ་སྒྱུ་ཐུབ་པས་མ་
གསུངས་སོ། །ཐ་མར་ཤིན་ཏུ་ཕན་པའི་གྲོས། །འཕྲལ་ལ་སྡུག་ཀྱང་མཁས་པས་
བསྟེན། །རྒས་ཤིང་གདུངས་ན་ཡོན་ཏན་རྣམས། །བུ་གཅིག་པ་ལ་མཁས་རྣམས་
སློབ། །ལོངས་སྤྱོད་ཧ་ཅང་འཕེལ་དྲགས་ན། །དེ་ལ་རྒུད་པ་ཤིན་ཏུ་ཉེ། །ཆུ་
80



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
ཡིས་ཤིན་ཏུ་གང་བ་ཡི། །རྫིང་བུ་སྟོང་ངམ་ཡང་ན་འདྲལ། །སྐྱེ་བོ་འགའ་ལ་ཕན་
པའི་ལས། །ལ་ལས་དེ་ལ་འཇུག་མི་རུང་། །སྒོག་སྐྱ་རླུང་ལ་ཕན་མོད་ཀྱི། །
མཁྲིས་པའི་ནད་ལ་དུག་ཏུ་འགྱུར། །ཉམ་ཆུང་རྟག་ཏུ་བསྐྱང་དགོས་དང་། །
འགྲོགས་ན་ཆེན་པོ་ཉམས་དོགས་ཡོད། །ཞུན་མར་སྣོད་དུ་བཞག་གྱུར་ན། །སྣོད་
ལ་བྱི་བས་མི་རྨུག་གམ། །ངན་པ་རྣམས་ལ་བརྟེན་བྱས་ན། །ངན་པའི་ཤན་གྱིས་
རང་ལ་གནོད། །ཡུར་བའི་ཆུ་ལ་བརྟེན་པ་ཡི། །ཉ་རྣམས་ཞིང་ལ་འགྲེམས་ལ་
ལྟོས། །གཞུང་ངན་བདག་ལ་བརྟེན་འཆའ་ན། །དེ་ལ་ཅུང་ཟད་བྱིན་ཏེ་བསྐྲད། །
ཁྱིམ་དུ་ལྟས་ངན་བྱུང་གྱུར་ན། །ནོར་ལས་ཕྲིས་ཏེ་བཟློག་པ་དགོས། །དམ་པ་
གཞན་དུ་འགྲོ་ན་ཡང་། །བསྙེན་བཀུར་བྱས་ཏེ་ཉེ་བར་བཞག །ནོར་བུ་རིན་
ཆེན་རྟག་མཆོད་ན། །བཀྲ་ཤིས་དཔལ་དང་བསམ་པ་འགྲུབ། །དམན་པའི་སྐྱེ་བོ་
བསྟོད་དྲགས་ན། །ཕྱི་ནས་དེ་ཉིད་ཁྱད་དུ་གསོད། །མཁའ་ལ་མི་གཙང་གཏོར་
གྱུར་ན། །འཐོར་བ་པོ་ཡི་སྤྱི་བོར་འབབ། །སྐྱེ་བོ་བློ་ལྡན་མགོ་སྨད་ན། །སྨོད་
བྱེད་ཉིད་ལ་ཉེས་པ་འཕོག །མར་མེ་ཐུར་དུ་ཁ་བསྟན་ན། །སྟོན་པ་པོ་ཡི་ལག་པ་
སྲེག །གང་དང་གང་གི་གནས་ཡིན་པར། །དེ་དང་དེ་ཡི་གནས་སུ་བཞག །
གཙུག་རྒྱན་རྐང་པར་མི་གདགས་ཏེ། །རྐང་པའི་རྐང་རྒྱུན་སྤྱི་གཙུག་མིན། །བྱ་
བ་ཆེན་པོ་སྒྲུབ་པའི་ཚེ། །འབད་པ་ཡིས་ནི་གྲོགས་བཟང་བསྟེན། །ནགས་ཚལ་
ཆེན་པོ་མེས་བསྲེག་ན། །རླུང་ཞིག་ཅི་ནས་གྲོགས་སུ་དགོས། །བྱམས་པས་ཁྱབ་
པའི་ཚིག་སྨྲ་བ། །བསྒྲུབ་སླ་གཞན་དགའ་སྡུད་པའི་མཆོག །ནོར་གྱིས་མགུ་བར་
སུ་ཡིས་ནུས། །ལུས་སྲོག་བཏང་ཡང་ཕྱེད་མི་ཚིམ། །ཕོངས་ཀྱང་གདུང་བར་མི་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
་
བྱ་སྟེ། །འབྱོར་ཡང་དགའ་བས་དྲེགས་མི་བྱ། །ལས་ཀྱི་འཕེན་པ་རྒྱང་རིང་བས། །
སྐྱིད་སྡུག་སྣ་ཚོགས་ད་གདོད་འབྱུང་། །ལེགས་པར་བཤད་པ་རིན་པོ་ཆེའི་གཏེར་ལས་
བྱ་བ་བརྟག་པ་སྟེ་རབ་ཏུ་བྱེད་པ་བརྒྱད་པའོ། །
འགྲོ་མགོན་སངས་རྒྱས་བཞུགས་བཞིན་དུ། །སྟོན་པ་གཞན་ལ་གུས་བྱེད་པ།།
ཡན་ལག་བརྒྱད་ལྡན་ཆུ་འགྲམ་དུ། །བ་ཚཱའི་ཁྲོན་པ་བརྐོ་བ་ཡིན། །དངོས་པོ་
གང་དང་གང་ལ་ཡང་། །གོམས་ན་དཀའ་བ་ཅི་ཡང་མེད། །བཟོ་ཡི་རིག་བྱེད་
སྦྱངས་པ་ལྟར། །དམ་ཆོས་དཀའ་བ་མེད་པར་འགྲུབ། །གང་ཞིག་ཉུང་ངུས་ཆོག་
ཤེས་པ། །དེ་ཡི་ལོངས་སྤྱོད་ཟད་མི་ཤེས། །ཆོག་ཤེས་མེད་པར་འཚོལ་བ་ལ། །
སྡུག་བསྔལ་ཆར་བཞིན་རྒྱུན་དུ་འབབ། །ནམ་དགོས་ཚེ་ན་ལེན་པ་ཡི། །ནོར་ནི་
སྦྱིན་པར་ཐུབ་པས་གསུངས། །བསགས་པའི་ནོར་ནི་སྦྲང་རྩི་ལྟར། །ནམ་ཞིག་
གཞན་གྱིས་སྤྱོད་པར་འགྱུར། །འཇིག་རྟེན་འདི་ན་བུན་བཏང་བས། །དངོས་པོ་
ཐོབ་པའི་ངེས་པ་མེད། །སློང་ལ་བྱིན་ན་འབད་མེད་པར། །ཆུང་ཡང་བརྒྱ་
འགྱུར་ཐོབ་པ་ཡིན། །འཇུངས་ལ་ཕྱུག་པོ་མི་སྲིད་ཅིང་། །གཏོང་ལ་དབུལ་པོ་མི་
སྲིད་པས། །འཇུངས་པ་ནོར་དད་ཆུང་བ་དང༌། །གཏོང་བ་ནོར་ལ་རྔམ་པ་འདྲ། །
བྱིན་ན་དབུལ་གྱུར་དོགས་པ་ཡིས། །འཇུངས་པས་སྦྱིན་པ་མི་གཏོང་ལ། །སེར་
སྣས་ངེས་པར་ཕོངས་འགྱུར་བས། །བློ་ལྡན་ཅུང་ཟད་རྙེད་པ་གཏོང་། །བཞག་
ན་ནོར་བསྐྱེད་མི་འཕེལ་བས། །ཚོང་པས་ཟོང་རྣམས་འགྲེམས་པ་ལྟར། །
བསངས་ན་དབང་ཕྱུག་མི་ཐོབ་པས། །མཁས་པས་ཚོང་བཞིན་ཕྱོགས་བཅུར་
སྟེར། །བྱེ་བ་སྟོང་ཕྲག་གཏེར་ཡོད་ཀྱང་། །སུ་ཞིག་ལ་ཡང་གཏོང་མི་བྱེད། །དེ་



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
དག་འཇིག་རྟེན་འདི་དབུལ་ཞེས། །ཐོས་མང་རྣམས་ཀྱིས་དེ་སྐད་བཤད། །
རིགས་རྒྱུད་རྒུད་ཀྱིས་དོགས་པས་ན། །བློ་ཆུང་ཅུང་ཟད་རྙེད་པ་གསོག །མཁས་
པ་རིགས་རྒྱུད་མཐོ་ཐོབ་ཕྱིར། །གསུག་བཞིན་གཞན་ལ་སྦྱིན་པ་གཏོང་། །རིགས་
རྒྱུད་ཕྱུག་པོར་བྱ་སྙམ་ནས། །རང་ཉིད་བཙོངས་ནས་བུ་ལ་སྟེར། །བུ་ངན་ཕ་ལ་
རྒོལ་བཞིན་དུ། །ནོར་རྣམས་བརླགས་ནས་ཁྱི་བཞིན་འཁྱམས། །ཇི་ལྟར་ཕ་མ་
བུར་བྱམས་ཀྱང་། །དེ་ལྟར་བུ་ཚས་ཕ་མ་མིན། །ཕ་མས་བུ་ཚ་བསྐྱངས་བསྐྱངས་
ནས། །ཕ་མ་རྒས་ནས་བུ་ཚས་བརྙས། །ནོར་གསོག་འཇུངས་པའི་ཕྱུག་པོ་དང་། །
དགོས་སར་གཏོང་བའི་ཕྱུག་པོ་གཉིས། །རང་དང་རིགས་རྒྱུད་གཉིས་ཀ་ལ། །
འཇིག་རྟེན་གཞན་གྱིས་བྱེ་བྲག་འབྱེད། །སྲིད་པའི་ཁོལ་པོར་གྱུར་པ་རྣམས། །
སྲོག་དང་བསྡོས་ནས་ནོར་ཕྱིར་འབྲང་། །ཆོག་ཤེས་ཅན་གྱིས་ནོར་རྙེད་ཀྱང་། །
དེས་པ་བཞིན་དུ་གཞན་ལ་སྟེར། །བདོག་པ་བཏང་བས་སྦྱིན་པ་རྫོགས། །དེ་ལ་
ཁྲོ་ན་བཟོད་པ་འཕེལ། །ཚིམ་ན་རྗེས་སུ་ཡི་རང་བསྒོམ། །དེས་ན་སྦྱིན་པ་ཆོས་ཀྱི་
མཆོག །སྡུག་བསྔལ་རྒྱ་མཚོའི་སྣོད་གྱུར་པ། །ལུས་འདི་དགྲ་དང་འདྲ་མོད་ཀྱི། །
བློ་དང་ལྡན་པས་འཁོལ་ཤེས་ན། །འདི་ལ་བསོད་ནམས་རྟེན་དུ་རུང་། །སྐད་
ཅིག་འཇིག་པའི་ཚེ་ན་ཡང་། །དགེ་བའི་བག་ཆགས་རིང་དུ་འཁྱེར། །རླུང་གིས་
བསྒོས་པའི་ཙན་དན་དྲི། །རིང་དུ་འཐུལ་ཡང་དགའ་བ་བསྐྱེད། །ཡུན་རིང་བདེ་
བ་སྤྱད་སྤྱད་ཀྱང་། །འབྲལ་བའི་སྡུག་བསྔལ་ལྷག་པར་ཆེ། །རང་དབང་མེད་
པར་འཆི་དགོས་པ། །འདི་ལ་རྟག་འཛིན་དེ་དག་བརླག །གཉེན་བཤེས་ཀུན་
གྱིས་མཐའ་བསྐོར་ཏེ། །གཅོམ་བསྐྱུངས་མིག་རྩ་ཤིན་ཏུ་ཞན། །གང་ཕྱོགས་འགྲོ་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
བའི་གཏོལ་མེད་པ། །དེ་ཚེ་དགེ་བ་གཞན་རྣམས་ཕུང་། །ངན་སོང་གསུམ་གྱི་
ནད་རྣམས་ནི། །མ་བྱུང་བ་ནས་གསོ་བར་བྱ། །གནམ་ལྕགས་མགོ་ལ་བབ་པ་
ལྟར། །ཐོག་ཏུ་བབས་ན་ཅི་བྱར་ཡོད། །མཛའ་བཤེས་ཀུན་དང་བྲལ་བ་དང་། །
ངེས་པར་འཆི་བ་ཤེས་བཞིན་དུ། །ད་དུང་བདེ་བར་གཉིད་ཕེབས་པ། །བདག་
ཉིད་སྙིང་ལ་ཅི་ཞིག་ཞུགས། །གང་གིས་བརྩོན་པར་མི་ནུས་ཀྱང་། །ཅི་ནས་ངན་
འགྲོར་མི་ལྟུང་བྱ། །དཔའ་བོས་དགྲ་སྡེ་མ་སོད་ནའང་། །རང་ཕྱོགས་གསོད་
པར་བྱེད་དམ་ཅི། །འཕྲལ་དུ་ཅུང་ཟད་སྡུག་ན་ཡང་། །རྒྱུན་དུ་བདེ་བ་མཁས་
པས་བསྟེན། །གཏར་བསྲེག་དག་གིས་ནད་འདོན་པ། །སྨན་པ་མཁས་པའི་
གཞུང་ལུགས་ཡིན། །གལ་ཏེ་གཞན་དག་ཕུན་ཚོགས་པས། །བདག་གི་ཡིད་ལ་མི་
བཟོད་ན། །དེ་ཡིས་རང་འབྱོར་འཇོམས་པའི་ཕྱིར། །རང་ལ་ཕྲག་དོག་བྱེད་པར་
ཟད། །གནོད་པ་བྱ་ཕྱིར་དགྲ་འཇོམས་ན། །ཁྱེད་ཀྱིས་ཁྲོ་བ་ཁོ་ན་ཆོམས། །ཁྲོ་
བས་འཁོར་བ་ཐོག་མེད་ནས། །བདག་ལ་གནོད་པ་མཐའ་ལས་འདས། །གལ་ཏེ་
དགྲ་ཀུན་བརླག་འདོད་ན། །བསད་པས་དེ་ཀུན་ག་ལ་འཛད། །རང་གི་ཁྲོ་བ་
གཅིག་བཅོམ་པས། །དགྲ་ཀུན་ཅིག་ཅར་བསད་པ་ཡིན། །མཐུ་ཆེན་གཟུ་ལུམ་
སྤྱོད་པ་ལ། །ཁྲོས་ན་རང་ལ་ལྷག་པར་གནོད། །དམ་པ་ཉེ་བར་ཞི་བ་ལ། །ཁྲོ་
བར་བྱ་རྒྱུ་ག་ལ་ཡོད། །སྡོང་བུ་གཅིག་ལས་སྐྱེས་པ་ཡི། །རྩྭ་རྣམས་རླུང་གིས་
ཕྱོགས་བཅུར་སྟོར། །དེ་བཞིན་ལྷན་ཅིག་སྐྱེས་པ་ཡི། །སྐྱེ་བོ་ལས་ཀྱིས་སོ་སོར་
འབྲལ། །སྔོན་ཆད་མ་མཐོང་འབྲེལ་བར་འཐམས། །དེ་ནས་སླར་ཡང་གཞན་
འགྲོ་བའི། །མི་དེ་བདག་དང་ཅིར་འབྲེལ་ན། །ཤི་ནས་མྱ་ངན་ཆེན་པོ་བྱེད། །



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
རང་དོན་འབད་པས་བསྒྲུབ་འདོད་ན། །དེ་ཡིས་དང་པོར་གཞན་དོན་སྒྲུབས། །
རང་དོན་ཁོ་ན་གཙོར་བྱེད་པ། །དེ་ཡིས་རང་དོན་འགྲུབ་མི་སྲིད། །མི་གང་
གཞན་དོན་གཙོར་བྱེད་ན། །གཡོ་ཅན་རང་དོན་སྒྲུབ་པ་འདྲ། །རང་དོན་འབའ་
ཞིག་གཙོར་བྱེད་པ། །གཞན་མགོ་འདོན་ཕྱིར་དྲང་བ་འདྲ། །བློ་ལྡན་ཚེ་འདི་
བསྒྲུབ་ན་ཡང་། །ཆོས་ཀྱིས་བསྒྲུབས་ན་བདེ་བར་འགྲུབ། །དམ་པ་རྣམས་དང་
ཆོམ་རྐུན་གྱི། །ཕུན་སུམ་ཚོགས་པའི་ཁྱད་པར་ལྟོས། །མི་རྣམས་ཚེ་ཐུང་དེ་ཡི་
ཕྱེད། །མཚན་མོ་གཉིད་ལོག་ཤི་དང་འདྲ། །ན་རྒས་སྡུག་བསྔལ་སྣ་ཚོགས་ཀྱིས། །
ཕྱེད་པོའང་བདེ་བར་སྤྱད་དུ་མེད། །སྐྱེ་བོ་ཀུན་གྱི་དྲུང་སྡོད་པའི། །འཆི་བདག་
གལ་ཏེ་མངོན་སུམ་མཐོང་། །བྱ་བ་གཞན་དག་ལྟ་ཅི་སྨོས། །ཟ་བར་དྲན་པའི་
ནུས་པ་མེད། །ཁྱོད་ཀྱིས་བྱ་བ་ཟིན་ནམ་ཞེས། །འཆི་བདག་སྡོད་པར་མི་འགྱུར་
གྱིས། །ངེས་པར་བྱ་དགོས་ཡོད་ན་ནི། །དེ་རིང་ཉིད་དུ་བརྟུན་ལ་གྱིས། །བདག་
གི་བྱ་བ་མ་ཟིན་པས། །རེ་ཞིག་དེ་རིང་ཁྱོད་བཞུགས་ཞེས། །མཆི་མས་བརྣངས་
ཏེ་གསོལ་བཏབ་ཀྱང་། །འཆི་བདག་བཅོས་སུ་ག་ལ་རུང་། །འདུ་འཛི་སྤངས་པ་
བདེ་བ་སྟེ། །མིན་ན་བཟང་པོ་རྣམས་དང་འགྲོགས། །དུག་སྦྲུལ་གསོ་བ་གང་ལ་
རུང་། །གསོ་ན་བཟླས་བརྗོད་བརྩོན་པར་བྱ། །སེམས་ནི་རྣམ་པར་གཡེངས་པ་
ལ། །དམ་ཆོས་སྒྲུབ་པའི་གོ་སྐབས་མེད། །ཉེ་བར་ཞི་བར་གནས་པ་ལ། །སེམས་
ནི་ལས་རུང་ཤིན་ཏུ་ཉེ། །དམིགས་པ་ཀུན་ལ་རབ་མཁས་ཤིང་། །ཏིང་ངེ་འཛིན་
གྱིས་སེམས་དུལ་བ། །འཕགས་པའི་ཆོས་ལ་རབ་སྦྱངས་པ། །ཡོན་ཏན་ཀུན་གྱི་
ཞིང་ས་ཡིན། །བླུན་པོ་སློབ་པ་ངོ་ཚར་འཛིན། །མཁས་རྣམས་མ་བསླབས་ངོ་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཚར་འཛིན། །དེས་ན་མཁས་པ་རྒས་གྱུར་ཀྱང་། །ཕྱི་མའི་དོན་དུ་རིག་པ་སློབ། །
ཤེས་རབ་མེད་པའི་རྒྱུ་མཚན་གྱིས། །བླུན་པོ་ཡོན་ཏན་མི་སློབ་ལོ། །བརྟགས་ན་
ཤེས་རབ་མེད་ཉིད་ཀྱིས། །བླུན་པོས་འབད་པ་ལྷག་པར་དགོས། །སྐྱེ་བ་སྔ་མར་
མ་བསླབས་པས། །ཚེ་འདིར་བླུན་པོར་མཐོང་བས་ནི། །ཕྱི་མར་བླུན་པོར་སྐྱེས་
དོགས་པས། །ཚེ་འདིར་དཀའ་ཡང་འབད་དེ་མཉན། །བསྒོམ་ན་ཐོས་པ་མི་
དགོས་ཞེས། །བླུན་པོ་བློ་རྒྱ་ཆུང་ངུ་སྨྲ། །ཐོས་པ་མེད་པར་བསྒོམ་པ་ཙམ། །
འབད་ཀྱང་དུད་འགྲོའི་སྒྲུབ་ཐབས་ཡིན། །རྒྱུ་འབྲས་བསླུ་བ་མེད་པ་འདི། །
ཐམས་ཅད་མཁྱེན་པའི་ཁྱད་ཆོས་ཡིན། །མ་བསླབས་པ་ལ་ཀུན་མཁྱེན་དུ། །འགྲོ་
ན་རྒྱུ་འབྲས་ག་ལ་བདེན། །ཐོས་པ་མེད་པའི་བསྒོམ་པ་དེ། །རེ་ཞིག་གྲུབ་ཀྱང་
མྱུར་དུ་འཇིག །གསེར་དངུལ་ལེགས་པར་བཞུ་ན་ཡང་། །མེ་དང་བྲལ་ན་ས་
བར་འགྱུར། །ཤེས་རབ་ཀྱིས་ནི་གཏིང་བརྟགས་ནས། །ཉེས་རྒྱུ་སྤོང་བ་སྒོམ་པ་
ཡིན། །ལུས་ཀྱི་དྲི་མ་བཀྲུས་པ་ལྟར། །བསྒོམས་ཀྱང་རིང་ཞིག་ལོན་ནས་ལྡོག །
རྒྱུ་འབྲས་ཕུལ་བྱུང་མ་ཚོགས་པར། །བདག་མེད་རྟོགས་ཀྱང་འཚང་མི་རྒྱ། །
ཐབས་མཆོག་དག་གིས་མ་བསྒྲུབས་པའི། །བདེན་པར་མཐོང་ཡང་དགྲ་བཅོམ་
མིན། །དེས་ན་ཆོས་རྣམས་ལེགས་རྟོགས་ཏེ། །ཏིང་ངེ་འཛིན་ལ་སེམས་བཞག་ན། །
ཉེས་པ་བག་ཆགས་དང་བཅས་པ། །གང་གིས་སྤངས་པ་རྫོགས་འཚང་རྒྱ། །
གང་ལ་བློ་གྲོས་མི་ལྡན་ན། །བསྟན་བཅོས་ལེགས་ཀྱང་སུ་ཞིག་ལེན། །ནོར་བུས་
སྤྲས་པའི་གསེར་གྱི་རྒྱན། །མཛེས་ཀྱང་བ་ལང་ག་ལ་ལྟ། །མཁས་པ་རྣམས་ཀྱིས་
ལེགས་བཤད་ཀུན། །ཤིན་ཏུ་བདེན་པར་གོ་བཞིན་དུ། །དེ་དོན་ཉམས་སུ་མི་
86



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར། །
ལེན་ན། །བསྟན་བཅོས་ཤེས་ཀྱང་ཅི་ཞིག་བྱ། །རང་ལ་དགོས་པའི་བསྟན་བཅོས་
རྣམས། །ཉི་མ་རེ་རེར་ཚིག་རེ་ཟུངས། །གྲོག་མཁར་དང་ནི་སྦྲང་རྩི་ལྟར། །རིང་
པོར་མི་ཐོགས་མཁས་པར་འགྱུར། །ལེགས་པར་སྤྱོད་ལ་འཇུག་འདོད་ན། །ཅི་
ནས་འདི་ཡི་ཁ་མཉན་ཏེ། །རྣམ་པ་ཀུན་ཏུ་སྲན་བཙུགས་ནས། །སྲོག་ལ་བབས་
ཀྱང་ལུགས་བཞིན་བསྐྱང་། །དེ་ལ་འབད་པས་གཞུང་ལུགས་ནས། །འབྱུང་
བཞིན་གཉེན་པོས་བསྒྲུབ་ནུས་ན། །མཁས་རྣམས་རྫུན་པ་མི་གསུང་གིས། །འདི་
ཡི་ཕན་ཡོན་ཕྱི་ནས་ལྟོས། །སྔོན་ཡང་འདི་བཞིན་སྤྱད་རྣམས་འཕེལ། །ད་ལྟ་ན་
ཡང་དེ་ལྟར་མཐོང་། །གཏན་ཚིགས་བཟང་པོ་འདི་ཡིས་ནི། །མ་འོངས་རྣམས་
ཀྱང་ཕུན་ཚོགས་འཐོབ། །བློ་ལྡན་རང་གིས་ཤེས་ན་ཡང་། །མཁས་པའི་གཞུང་
ལུགས་གུས་པས་བལྟ། །རིན་ཆེན་ཤིན་ཏུ་བཟང་པོ་ཡང་། །མ་བཙོངས་བར་དུ་
རིན་ཐང་ཆུང་། །ནགས་ཚལ་ཤིན་ཏུ་མང་མོད་ཀྱང་། །ཙན་དན་ས་མཆོག་སྐྱེ་བ་
ཉུང་། །དེ་བཞིན་མཁས་པ་མང་ན་ཡང་། །ལེགས་བཤད་འབྱུང་བ་ཤིན་ཏུ་
དཀའ། །རྟ་མཆོག་འགྲོ་བའི་ཚེ་ན་ཤེས། །གསེར་དངུལ་བཞུ་ན་ཤེས་པར་འགྱུར། །
གླང་ཆེན་གཡུལ་ངོར་ཤེས་འགྱུར་ཏེ། །མཁས་པ་ལེགས་བཤད་རྩོམ་ན་ཤེས། །
གང་ཞིག་འཇིག་རྟེན་ཐམས་ཅད་ཀྱིས། །རང་ལ་ཚད་མར་བྱེད་འདོད་ན། །དེ་
ཡིས་གཞུང་འདི་ལེགས་བརྟགས་ཏེ། །གཉེན་པོ་བསྐྱེད་ལ་འབད་དེ་བསྒྲུབ། །
འཇིག་རྟེན་བྱ་བ་ལེགས་ཤེས་པ། །དེ་ཡིས་དམ་པའི་ཆོས་ལུགས་འགྲུབ། །དེས་
ན་ཆོས་ལུགས་སྤྱོད་པ་དེ། །བྱང་ཆུབ་སེམས་དཔའི་རྣམ་ཐར་ཡིན། །ལེགས་པར་
བཤད་པ་རིན་པོ་ཆེའི་གཏེར་ལས་ཆོས་བརྟག་པ་ཞེས་བྱ་བ་རབ་ཏུ་བྱེད་པ་དགུ་པའོ། །
87



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
--
འཚོ་བྱེད་ཟས་སུ་སྒྲོ་བཏགས་ནས། །སྨན་གྱིས་ནད་ཆེན་གསོ་བ་ལྟར། །
འཇིག་རྟེན་ལུགས་ཀྱི་རྗེས་འབྲངས་ནས། །བདག་གིས་དམ་པའི་ཆོས་འདི་
བསྟན། །ཐོས་པ་རྒྱ་མཚོའི་གླིང་ལས་ལེགས་འཁྲུངས་ཤིང་། །བློ་གྲོས་ཀླུ་ཡི་
དབང་པོས་ལེགས་བཟུང་བའི། །དཔལ་ལྡན་ལེགས་པར་བཤད་པའི་རིན་ཆེན་
གཏེར། །བློ་གསལ་བློ་ཡི་བང་མཛོད་དགང་བ་དང་། །མཁས་པ་རྣམས་ཀྱི་
འདོད་དགུ་བསྒྲུབ་པའི་ཕྱིར། །ཤཱཀྱའི་དགེ་སློང་ཀུན་དགའ་རྒྱལ་མཚན་དཔལ། །
བཟང་པོས་དགེ་བའི་ཡིད་ཀྱིས་ལེགས་བརྟགས་ནས། །ཕྱོགས་རྣམས་གསལ་བར་
བྱ་ཕྱིར་འདི་ཕྱེའོ། །དེ་ལས་བྱུང་བའི་དགེ་བ་དྲི་མ་མེད། །བསིལ་ཟེར་བྱེད་པའི་
འོད་ལྟར་རབ་གསལ་བས། །སྐྱེ་བོའི་སྙིང་གི་མུན་པ་ཕྱིར་བསལ་ཏེ། །བློ་གསལ་
བློ་ཡི་ཀུ་མུད་རྒྱས་གྱུར་ཅིག །ཤེས་བྱ་ཀུན་ལ་རབ་སྦྱངས་པས། །ཐམས་ཅད་
མཁྱེན་པ་ཐོབ་བྱའི་ཕྱིར། །དེས་ན་བདག་གི་བསྟན་བཅོས་འདི། །རྫོགས་པའི་
སངས་རྒྱས་ཐོབ་ཕྱིར་བྱས། །
ལེགས་པར་བཤད་པ་རིན་པོ་ཆེའི་གཏེར་ཞེས་བྱ་བའི་བསྟན་བཅོས་ཡུལ་བྱང་ཕྱོགས་་
ཀྱི་རྒྱུད་ཁ་བ་ཅན་གྱི་ལྗོངས། བྱང་ཆུབ་སྙིང་པོ་རྡོ་རྗེའི་གདན་ལས་དཔག་ཚད་བརྒྱ་བགྲོད་
པའི་གནས། གཙང་ལ་སྟོད་གྲོམ་པ་དཔལ་ས་སྐྱའི་གཙུག་ལག་ཁང་ན་གནས་པ། འཇམ་
པའི་དབྱངས་ཀྱི་ཐུགས་ཀྱི་འོད་ཟེར་གྱིས་བློའི་པདྨའི་ཟེའུ་འབྲུ་ཅུང་ཟད་ཁ་བྱེ་བས། སྒྲ་
དང་། ཚད་མ་དང་། སྙན་ངག་དང་། སྡེབ་སྦྱོར་དང་། ཚིག་གི་རྒྱན་དང་། བདེ་བར་
གཤེགས་པའི་གསུང་རབ་ཀྱི་དོན་ཡོངས་སུ་གྲགས་པ་ཕལ་མོ་ཆེ་ཐོས་ཤིང་རྟོགས་ནས་ཁོང་དུ་
ཆུད་ཅིང་འདྲིས་པར་བྱས་པས། ལུང་དང་། རིགས་པ་དང་། མན་ངག་གི་གནད་ཕྱིན་ཅི་



ཆོས་ཚན་གཉིས་པ། ལེགས་པར་བཤད་པ་རིན་པོ་ཆེའི་གཏེར།
-
-
-
མ་ལོག་པར་བློ་གྲོས་ཀྱི་སྣང་བ་ཐོབ་པ། འཆད་པ་དང༌། རྩོམ་པ་དང་། རྩོད་པ་ལ་སོགས་
པའི་ཚུལ་ལ་སྤོབས་པ་དགེ་བ་ཅན། ཤཱཀྱའི་དགེ་སློང་རིགས་པར་སྨྲ་བ་ཀུན་དགའ་རྒྱལ་
མཚན་དཔལ་བཟང་པོ་ཞེས་བྱ་བས། དཔལ་ས་སྐྱའི་དགོན་པར་ལེགས་པར་སྦྱར་པ་རེ་ཞིག་
རྫོགས་སོ། ། མངྒ་ལཾ།
89



ཆོས་ཚན་གསུམ་པ།
༄༅། །དགེ་ལྡན་ལེགས་བཤད་པདྨ་དཀར་པོའི་ཆུན་
པོ་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས|
པཎ་ཆེན་བསོད་ནམས་གྲགས་པ་ནི། སྤྱི་ལོ1478ལོར་ལྷོ་ཁ་རྩེད་ཐང་དུ་ནང་པ་ར་
ལམ་པའི་སྲས་སུ་སྐུ་འཁྲུངས། ཀུན་མཁྱེན་བུ་སྟོན་གྱི་སྐུའི་སྐྱེ་བར་གྲགས། སྐུ་ན་གཞོན་
པའི་དུས་ནས་རྩེད་ཐང་དགོན་པའི་ཆོས་གྲྭར་ཞུགས་ཏེ་ཡི་གེ་འབྲི་ཀློག་སོགས་ལ་སྦྱངས་པ་
མཛད། རྩེད་ཐང་ལས་ཆེན་བསོད་ནམས་བཀྲ་ཤིས་ལས་རབ་ཏུ་བྱུང་སྟེ་མཚན་བསོད་
ནམས་གྲགས་པ་ཞེས་གསོལ། དེ་ནས་གཡའ་བཟང་དུ་ཕེབས་ཏེ་ཆོས་རྗེ་དྭགས་པོ་རབ་
འབྱམས་པ་སོགས་བསྟེན་ནས་ལོ་ཤས་རིང་གཞུང་དང་རིག་གནས་སོགས་ལ་གསན་སྦྱོང་་་་་
མཛད། དགུང་ལོ་བཅུ་དྲུག་པར་ལྷ་སར་ཕེབས་ཏེ་སེ་ར་ཐེག་ཆེན་གླིང་གི་ཆོས་གྲྭར་ཞུགས།
ཀུན་མཁྱེན་དོན་ཡོད་དཔལ་ལྡན་དང་། གཉལ་སྟོན་དཔལ་འབྱོར་ལྷུན་གྲུབ། རྩེད་ཐད་
ལས་ཆེན་ཀུན་དགའ་རྒྱལ་མཚན། ཐོན་པ་མཁས་བཙུན་ཡོན་ཏན་རྒྱ་མཚོ་བཅས་བླ་མར་
བསྟེན་ནས་གཞུང་ཆེན་བཀའ་པོད་ལྔ་ལ་སློབ་གཉེར་དཔྱིས་ཕྱིན་པ་གནང་ཞིང་། ཞོར་ལ་
བཀའ་གདམས་ཀྱི་ཆོས་སྐོར་མང་པོ་དང་། གསང་སྔགས་ཀྱི་ཆོས་ཀྱང་མང་དུ་གསན།
དགུང་ལོ་ཉི་ཤུ་པར་འོད་སྣའི་བླ་མ་སངས་རྒྱས་བཟང་པོ་ལས་དགེ་ཚུལ་དང་བསྙེན་རྫོགས་ཀྱི་
སྡོམ་པ་བཞེས། མདོ་ཕྱོགས་ཀྱི་གསན་བཞེས་མཐར་ཕྱིན་ནས་མཁས་པའི་ཡང་རྩེར་སོན།
དགུང་ལོ་ཉེར་བདུན་ནས་ལོ་གསུམ་རིང་རྒྱུད་སྟོད་གྲྭ་ཚང་དུ་ཞུགས་ཏེ། རྒྱུད་པའི་སློབ་
90



ཆོས་ཚན་གསུམ་པ། དགེ་ལྡན་ལེགས་བཤད་པདྨ་དཀར་པོའི་ཆུན་པོ།
ས
--
དཔོན་ཆོས་ལྡན་བློ་གྲོས་བླ་མར་བསྟེན་ནས་གསང་སྔགས་ཀྱི་དབང་ལུང་ཁྲིད་གསུམ་སོགས་་
སྔགས་ཀྱི་ཆོས་སྐོར་ཇི་སྙེད་གསན་ཏེ་རྡོ་རྗེའི་ཐེག་པའི་གཞུང་ལ་སྦྱངས་པ་མཐར་ཕྱིན་མཛད།
དགུང་ལོ་སུམ་ཅུ་པར་རྩེད་ཐང་ཆོས་གྲྭར་རབ་འབྱམས་པའི་གྲྭ་སྐོར་མཛད། དགུང་ལོ་སོ་
བཞི་པར་རྒྱུད་སྟོད་གྲྭ་ཚང་གི་སློབ་དཔོན་གྱི་ཁྲིར་ཕེབས་ནས་ལོ་བཅུ་བཞིའི་རིང་རྒྱུད་སྟོད་་
པའི་འཆད་ཉན་སྤེལ། དགུང་ལོ་ཞེ་བརྒྱད་པར་རྒྱལ་དབང་དགེ་འདུན་རྒྱ་མཚོའི་བཀའ་
ལྟར་འབྲས་སྤུངས་བློ་གསལ་གླིང་གི་མཁན་པོ་མཛད། དེ་རྗེས་དགའ་ལྡན་ཤར་རྩེ་གྲྭ་ཚང་
གི་མཁན་པོར་བཞུགས། དགུང་ལོ་ང་གཉིས་པ་སྟེ། སྤྱི་ལོ1529ལོར་དགའ་ལྡན་གྱི་ཁྲི་
ཐོག་བཅོ་ལྔ་པར་ཕེབས་ཏེ་ལོ་བདུན་གྱི་རིང་ལ་མདོ་སྔགས་ཀྱི་འཆད་ཉན་རྒྱུན་མི་འཆད་པར་
མཛད། དགུང་ལོ་རེ་དྲུག་པ་ནས་ལོ་ངོ་བཞིའི་རིང་འབྲས་སྤུངས་སྤྱི་མཁན་གནང་། རྒྱལ་
དབང་སྐུ་ཕྲེང་གསུམ་པ་སྟོད་ལུང་ནས་ངོས་འཛིན་ཞུས་ཏེ་དགེ་བསྙེན་གྱི་སློབ་དཔོན་མཛད་
ཅིང་མཚན་གསོལ། དགུང་ལོ་རེ་དགུ་པ་ནས་དགུང་ལོ་དོན་བདུན་བར་སེ་རའི་མཁན་པོ་
གནང་།
རྗེ་འདི་ཉིད་ཀྱི་བརྩམས་ཆོས་ལ། གསང་བ་འདུས་པའི་བསྐྱེད་རྫོགས་ཀྱི་ཁྲིད་ཡིག་
མཁས་པའི་ཡིད་འཕྲོག་དང་། རྒྱུད་སྡེ་སྤྱིའི་རྣམ་བཤད། ཕར་ཕྱིན་གྱི་སྤྱི་དོན་ཡུམ་དོན་
གསལ་བའི་སྒྲོན་མེ། ཕར་ཕྱིན་གྱི་མཐའ་དཔྱོད་ཡུམ་དོན་ཡང་གསལ་སྒྲོན་མེ། དབུ་མའི་
སྤྱི་དོན་ཟབ་དོན་གསལ་བའི་སྒྲོན་མེ། དབུ་མའི་མཐའ་དཔྱོད་ཟབ་དོན་ཡང་གསལ་སྒྲོན་མེ།
འདུལ་བའི་སྤྱི་དོན་ལུང་རིགས་ཉི་མ། མཛོད་ཀྱི་སྤྱི་དོན་ཤེས་བྱ་རབ་གསལ། མངོན་པ་
ཀུན་བཏུས་ཀྱི་འགྲེལ་པ། ཚད་མ་རྣམ་འགྲེལ་གྱི་དཀའ་འགྲེལ་དགོངས་པ་རབ་གསལ།
འདུལ་བའི་ཆོས་འབྱུང་། བཀའ་གདམས་གསར་རྙིང་གི་ཆོས་འབྱུང་ཡིད་ཀྱི་མཛེས་རྒྱན།
རྒྱལ་རབས་འཕྲུལ་གྱི་ལྡེ་མིག་གམ་དེབ་ཐེར་དམར་པོ་གསར་མ། དགེ་ལྡན་ལེགས་བཤད་
པདྨ་དཀར་པོའི་ཆུན་པོ། བསྟན་རྩིས་རིན་ཆེན་ཕྲེང་བ་སོགས་མདོ་སྔགས་རིག་གནས་དང་
བཅས་པའི་བསྟན་བཅོས་མང་པོ་བཞུགས་པ་ལས་པོ་ཏི་དྲུག་ནི་རྩེ་པོ་ཏ་ལར་བཞུགས། །
91



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
དགའ་ལྡན་དང་འབྲས་སྤུངས་སུ་འདི་པའི་གསུང་གི་པར་ཤིང་བཞུགས་མོད། ཆ་ཚང་མིན་
ཚད་མ་ཆོད། རྗེ་འདིས་མཛད་པའི་བཀའ་པོད་ལྔའི་སྐོར་གྱི་གཞུང་འགྲེལ་དང་། སྤྱི་དོན་
དང་། མཐའ་དཔྱོད་རྣམས་ནི་པཎ་ཆེན་བསོད་གྲགས་པའི་ཡིག་ཆ་ཞེས་གྲགས་ཆེ་ཞིང་།
དགའ་ལྡན་ཤར་རྩེ་གྲྭ་ཚང་དང་འབྲས་སྤུངས་བློ་གསལ་གླིང་གི་ཡིག་ཆ་ཡིན།
དགུང་ལོ་དོན་བདུན་པ་སྟེ། སྤྱི་ལོ1554ལོར་སྐུ་གཤེགས། སྐུ་གདུང་མཆོད་རྟེན་
འབྲས་སྤུངས་སུ་བཞུགས། སྐུ་ཕྲེང་རིམ་པར་བྱོན་པ་རྣམས་ལ་མངའ་རིས་སྤྲུལ་སྐུ་རིན་པོ་
ཆེ་ཞུ།
ཁོང་གི་རྣམ་ཐར་ཅུང་ཟད་ཞིབ་མོ་ནི་ཉིད་ཀྱི་དངོས་སློབ་བྱ་བྲལ་ལྷ་དབང་རྒྱ་མཚོས་་
མཛད་པའི་པཎ་ཆེན་བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེའི་རྣམ་ཐར་ངོ་
མཚར་རྨད་བྱུང་རོལ་རྩེད་བྱ་བ་འབྲས་སྤུངས་དཔར་རྙིང་ལྡེབ་མ་བཅུ་དགུ་ཅན་ཞིག་་་་་་་་
བཞུགས་པ་དང་། སྡེ་སྲིད་སངས་རྒྱས་རྒྱ་མཚོས་མཛད་པའི་དགའ་ལྡན་ཆོས་འབྱུང་བཻཌཱུརྱ་
སེར་པོ་སོགས་སུ་གསལ།
༄༅། །མཁས་པ་དང་བླུན་པོ་བརྟག་པའི་བསྟན་བཅོས་དགེ་ལྡན་ལེགས་བཤད་
པདྨ་དཀར་པོའི་ཆུན་པོ་ཞེས་བྱ་བ། བཅོམ་ལྡན་འདས་ལུགས་གཉིས་ཀྱི་བདག་
པོ་ལ་ཕྱག་འཚལ་ལོ། །ལུགས་གཉིས་ཇི་བཞིན་མཁྱེན་པ་ཡི། །ཐུབ་དབང་ཞབས་
ལ་གུས་བཏུད་ནས། །མཁས་དང་བླུན་པོ་རྣམ་དབྱེ་བའི། །ལེགས་བཤད་མདོ་
ཙམ་བསྒྲག་པར་བྱ། །
མཁས་པ་ཞེས་བྱ་འཇིག་རྟེན་དང་། །ཆོས་ཀྱི་ཚུལ་ལ་མཁས་པ་སྟེ། །རྣམ་
པ་གཉིས་གསུངས་དེ་བཞིན་དུ། །བླུན་པོ་ཡང་ནི་གཉིས་སུ་བཤད། །མཁས་པ་
དང་པོ་ཚེ་འདི་དང་། །ཕྱི་མ་དང་པོར་དགེ་འགྱུར་ཞིང་། །བླུན་པོ་གཉིས་ནི་



ཆོས་ཚན་གསུམ་པ། དགེ་ལྡན་ལེགས་བཤད་པདྨ་དཀར་པོའི་ཆུན་པོ།
=
རིམ་པ་བཞིན། །འདི་དང་ཕྱི་མར་ཕུང་ཞེས་བཤད། །དེས་ན་མཁས་དང་བླུན་
པོའི་ཁྱད། །རི་རབ་དང་ནི་རྡུལ་ཕྲན་དང་། །རྒྱ་མཚོ་དང་ནི་ལྟེང་ཀ་དང༌། །
ནམ་མཁའ་ལག་མཐིལ་ལྟ་བུ་ཡིན། །མཁས་པ་མཁས་པའི་དྲུང་ན་མཛེས། །ཡོན་
ཏན་ཇི་བཞིན་མཐོང་བས་ཡིན། །རིན་ཐང་མེད་པའི་ནོར་བུ་དེ། །དེད་དཔོན་
ལག་ཏུ་མཛེས་ལ་ལྟོས། །བླུན་པོའི་གམ་ན་མཁས་མི་མཛེས། །ཡོན་ཏན་མཐོང་
བ་མེད་པས་ནོངས། །ཙན་དན་གསེར་ལས་རིན་ཆེ་བ། །བླུན་པོས་སོལ་བར་
བྱས་ལ་ལྟོས། །གང་ཞིག་ཆེན་པོས་སྤྱི་བོར་བཀུར། །དེ་ཉིད་དམན་པས་རྩྭ་
མཉམ་སེམས། །མཁས་པས་ཕྱག་བྱས་མཆོད་རྟེན་ནི། །ཁྲ་དག་སྟན་དུ་བྱེད་པ་
ཡིན། །མཁས་པ་མཁས་པའི་ངག་བཞིན་ཉན། །དེ་ལས་ཡོན་ཏན་འོས་པ་འཐོབ། །
གྲུ་དཔོན་ལེགས་ཕྱིན་ངག་ཉན་པས། །ཚོང་མགྲོན་དབྱིག་དང་འཕྲད་ཅེས་
གྲགས། །བླུན་པོ་མཁས་པའི་ངག་མི་ཉན། །དེ་ལས་ཉེས་སྐྱོན་འོས་པ་འཐོབ། །
ངང་པའི་ངག་བཞིན་མ་ཉན་པས། །རུས་སྦལ་མཁའ་ལས་ལྷུང་ཞེས་གྲགས། །
མཁས་པ་མཁས་པའི་སྙན་པ་བརྗོད། །དེ་ཡིས་ལུས་ཅན་དང་བ་འདྲེན། །རི་
བོང་སེམས་དཔའི་གྲགས་པ་གང་། །བརྒྱ་བྱིན་གྱིས་ནི་བརྗོད་ལ་ལྟོས། །བླུན་
པོས་མཁས་པའི་མི་སྙན་བརྗོད། །དེ་ཡིས་ལུས་ཅན་དང་བ་ལྡོག །མཛའ་བོས་
དགེ་སློང་གྱད་ནོར་གྱི། །མི་སྙན་བརྗོད་པའི་བྱུང་བ་ལྟོས། །མཁས་པས་མཁས་
པ་དབུལ་མཐོང་ན། །ལྷག་པར་སེམས་ཀྱིས་ཡི་རང་བྱེད། །དཀའ་ཐུབ་གཙང་
མའི་དྲང་སྲོང་ལ། །བརྒྱ་བྱིན་དགྱེས་པའི་བྱུང་བ་ལྟོས། །བླུན་པོས་མཁས་པ་
དབུལ་མཐོང་ན། །ང་རྒྱལ་སེམས་ཀྱིས་ཁྱད་གསོད་བྱེད། །སྤྲེལ་རྒན་རྣམས་ཀྱིས་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
མི་བཟུང་ནས། །མཇུག་མ་མེད་ཅེས་བགད་ལ་ལྟོས། །མཁས་པས་གོང་མ་ཐོད་
བཞིན་ཁུར། །དེ་ཡིས་བདག་ཉིད་གོང་དུ་འཛེགས། །བཞིན་བཟང་གིས་ནི་ཡུལ་
འཁོར་སྲུང་། །མཆོག་ཏུ་བཀུར་བའི་ཡ་མཚན་ལྟོས། །བློན་པོས་གོང་མ་ཁྱད་དུ་
གསོད། །དེ་ཡིས་བདག་ཉིད་འོག་ཏུ་ལྷུང་། །གཙུག་ཕུད་ཅན་གྱིས་རང་གི་ཕ། །
དགྲ་བཅོམ་བསད་པའི་ཉེས་དམིགས་ལྟོས། །མཁས་པས་བདེན་པར་སྨྲ་བ་ཡིས། །
རང་ཚིག་གཞན་གྱིས་ཚད་མར་བྱེད། །རྒྱལ་བའི་སྲས་ཀྱིས་བདེན་སྨྲས་པས། །
སུ་དཱ་བུ་ཡིས་མཉན་ལ་ལྟོས། །བླུན་པོས་རྫུན་པར་སྨྲ་བ་ཡིས། །རང་ཚིག་གཞན་
གྱིས་རིས་སུ་བོར། །མུ་སྟེགས་བྱེད་ཀྱིས་རྫུན་སྨྲས་པས། །ཁྱིམ་བདག་ལུག་གིས་
སྤངས་ལ་ལྟོས། །མཁས་པས་འཕྲུལ་དང་ཕྱིས་གཉིས་ལས། །ཕྱིས་སུ་བདེ་བ་
མཆོག་ཏུ་བྱེད། །ཐམས་ཅད་སྒྲོལ་གྱི་དཀའ་ཐུབ་ཀྱིས། །ཆོས་སྐུའི་བདེ་བ་ཐོབ་
ལ་ལྟོས། །བླུན་པོས་འཕྲལ་དང་ཕྱིས་གཉིས་ལས། །འཕྲལ་དུ་བདེ་བ་མཆོག་ཏུ་
བྱེད། །རི་དྭགས་རུ་རུས་ཕན་བཏགས་པའི། །མི་ངན་གྱི་ནི་སྤྱོད་ཚུལ་ལྟོས། །
མཁས་པ་དང་པོ་མཐུན་ཕྱིན་ཆད། །མཛའ་བ་ནམ་ཡང་གཏོང་མི་བྱེད། །སྤྲེའུའི་
དབང་པོས་སྤྲེའུའི་ཚོགས། །རྗེས་སུ་བསྐྱངས་པའི་སྤྱོད་ཚུལ་ལྟོས། །བླུན་པོ་དང་
པོ་མཐུན་ན་ཡང་། །ཅུང་ཟད་ཙམ་གྱིས་འགྱུར་ལྡོག་བྱེད། །ཤིང་རྟ་མོ་དང་
མཛའ་བ་ཡི། །སེང་གེ་ངན་པའི་སྤྱོད་ཚུལ་ལྟོས། །མཁས་པ་ལུས་སྟོབས་ཆུང་ན་
ཡང་། །རྣམ་དཔྱོད་རྩལ་གྱིས་དགྲ་ལས་རྒྱལ། །རི་བོང་བློ་དང་ལྡན་པ་ཡིས། །
རི་དྭགས་རྒྱལ་པོ་བསད་ཅེས་གྲགས། །བླུན་པོ་ལུས་སྟོབས་ཆེ་ན་ཡང་། །བློ་གྲོས་
དམན་པས་དགྲ་དབང་འགྲོ། །ལུས་བོང་ཆེ་བའི་གླང་པོ་ཉིད། །སྲེ་མོང་དག་



ཆོས་ཚན་གསུམ་པ། དགེ་ལྡན་ལེགས་བཤད་པདྨ་དཀར་པོའི་ཆུན་པོ།
གིས་བསད་ལ་ལྟོས། །མཁས་པ་ཡོན་ཏན་ཀུན་ལྡན་པས། །གང་དུ་ཕྱིན་པ་དེ་རུ་
བྲིན། །རྟ་ཕོ་བཟང་དང་རྒྱན་བཟང་པོ། །ཚོང་འདུས་དག་ཏུ་བྲིན་ཞེས་གྲགས། །
བླུན་པོ་ཉེས་པ་ཀུན་ལྡན་པས། །གང་དུ་ཕྱིན་པ་དེ་ནས་ལྡོག །བོང་ཤ་ཡིན་པར་
ངོ་ཤེས་ན། །སུས་ཀྱང་ཉོ་བ་མེད་ལ་ལྟོས། །མཁས་པ་རང་གི་ཡུལ་ལས་ཀྱང་། །
ཡུལ་ཁམས་གཞན་དུ་མཆོད་པ་ཐོབ། །ནོར་བུ་གཞན་དུ་བྲིན་པ་ཙམ། །རྒྱ་
མཚོའི་ནང་དུ་ག་ལ་ཡིན། །བླུན་པོ་གང་དུ་གནས་ན་ཡང་། །ལུས་ཅན་ཀུན་གྱིས་
སྤོང་བར་བྱེད། །ཉེས་འོངས་ཞེས་བྱའི་ཁྱིམ་བདག་བུ། །སྐྱེ་བོ་ཀུན་གྱིས་བོར་ལ་
ལྟོས། །མཁས་པ་དམ་ཚིག་གཙང་བའི་མཐུས། །ཡིད་ལ་འདོད་པའི་དོན་ཆེན་
འགྲུབ། །སྲེག་པའི་ཕྲུ་གུ་སེམས་བསྐྱེད་པས། །ཕ་རོལ་མེ་ཆེན་ལོག་ལ་ལྟོས། །
བླུན་པོ་དམ་ཚིག་མི་གཙང་བས། །མི་འདོད་མཚན་མ་འཕྲལ་དུ་འབྱུང་། །ཅི་
ཚུགས་བྱས་ཀྱང་བརླག་པར་འགྱུར། །མེ་ཡིས་འཇིགས་པའི་འཕགས་སྐྱེས་པོ། །
སྐྱེད་མོས་ཚལ་དུ་ཚིག་ལ་ལྟོས། །མཁས་པ་ཕམ་པ་ཙམ་གྱིས་ནི། །དགྲ་ལན་ལྡོན་
པའི་བློ་སྟོབས་འབྱུང་། །མདའ་ཡིས་ཕོག་པའི་བྱང་གཡག་གིས། །རྔོན་པ་སྲོག་
དང་ཕྲལ་ལ་ལྟོས། །བླུན་པོ་ལན་ཅིག་ཕམ་པ་ན། །གཉེན་ལ་འཁང་ཞིང་དགྲ་བློ་
ཞི། །ཁྱི་ངན་ལ་ནི་རྡོ་ཕོག་ན། །འཁང་ནས་ཉལ་བའི་སྤྱོད་ཚུལ་ལྟོས། །མཁས་
པ་དོན་གྱི་གལ་ཐུག་ན། །དགྲ་བོ་གང་ལའང་འཇིགས་པ་མེད། །ལྷ་དབང་
གཅིག་གིས་ལྷ་མིན་གྱི། །དཔུང་ཚོགས་ཕམ་པའི་བྱུང་བ་ལྟོས། །བླུན་པོ་དོན་གྱི་
གལ་ཐུག་ན། །ཅུང་ཟད་ཙམ་ལའང་སྐྱག་པ་སྐྱེ། །མི་ལ་ཟགས་སུ་འཁྲུལ་བ་ཡིས། །
སྟག་གི་སྙིང་སྲིད་གས་ལ་ལྟོས། །མཁས་པ་མང་དུ་འདུས་པ་ན། །བློ་གྲོས་བསྡུར་
95



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བས་ལེགས་ལ་སྦྱོར། །གླང་པོ་ལ་སོགས་སྲོག་ཆགས་བཞི། །འཛོམས་ནས་བསླབ་
ཁྲིམས་བཅས་ལ་ལྟོས། །བླུན་པོ་མང་དུ་འདུས་པ་ན། །བློ་ངན་བསྡུར་བས་ཉེས་
ལ་སྦྱོར། །རྫོགས་བྱེད་མང་དུ་འདུས་ནས་ནི། །འཕགས་པ་མོངྒལ་དཀྲོངས་ལ་
ལྟོས། །མཁས་པ་རེ་རེའི་དགེ་མཚན་གྱིས། །རྒྱལ་ཁམས་ཀུན་ལ་བདེ་སྐྱིད་
འབྱུང་། །ཤ་བྱིན་ཞེས་བྱའི་ཆོས་རྒྱལ་གྱིས། །རང་སྲིད་བསྐྱངས་པའི་ཡ་མཚན་
ལྟོས། །བླུན་པོ་རེ་རེའི་བྱེད་པ་ཡིས། །རྒྱལ་ཁམས་ཀུན་ལ་སྡུག་བསྔལ་འབྱུང༌། །
མ་ལ་གནོད་ཀྱི་བྱེད་པ་ཡིས། །ཤཱཀྱའི་རིགས་ནི་ཕུང་ལ་ལྟོས། །མཁས་པ་ཆགས་
སྡང་ཞི་བ་ཡིས། །དགྲ་བོ་དང་ཡང་མཛའ་བ་འཐོབ། །རི་དྭགས་ཤ་བྷས་བསྒྲལ་
བ་ཡིས། །རྒྱལ་པོ་དགའ་བའི་ངང་ཚུལ་ལྟོས། །བླུན་པོ་ཆགས་སྡང་གོམས་པ་
ཡིས། །ཀུན་དང་འཁོན་པ་ངང་གིས་འཐོབ། །དུག་སྦྲུལ་གདུག་པའི་གཟུགས་
མཐོང་ན། །སྐྱེ་བོ་མཐའ་དག་བྲོས་ལ་ལྟོས། །མཁས་པའི་རྙེད་པ་རྙེད་པ་སྟེ། །
འབྱུང་འོས་ཤིག་ལས་བྱུང་བ་ཡིན། །སྐྱེ་བོ་མང་པོས་བཀུར་བ་ཡིས། །སྔོན་གྱི་
རྒྱལ་པོའི་ཡ་མཚན་ལྟོས། །བླུན་པོའི་རྙེད་པ་ལོག་འཚོ་སྟེ། །འབྱུང་མི་འོས་ཤིག་
བྱུང་བ་ཡིན། །ཝ་སྐྱེས་རྒྱལ་པོར་བཀུར་བ་ཡིས། །རི་དྭགས་རྒྱལ་པོས་བསད་ལ་
ལྟོས། །མཁས་པ་དང་པོ་བརྩམས་ཕྱིན་ཆད། །ཅི་ལ་ཐུག་ཀྱང་ཕ་མཐར་སྐྱེལ། །
མེ་འོབས་བརྒལ་ནས་ཚོང་དཔོན་གྱིས། །དྲང་སྲོང་མཆོད་པའི་སྙིང་སྟོབས་ལྟོས། །
བླུན་པོ་བྱ་བ་གང་བརྩམས་ཀྱང་། །ཕྱིས་སུ་འཚེངས་པ་གཅིག་ཀྱང་མེད། །ཁྱེའུ་
མེ་སྐྱེས་ཕ་ཡིས་ནི། །བུད་མེད་ལྟོ་བ་མཉེས་ལ་ལྟོས། །མཁས་པས་གཞན་དག་ཅི་
ཟེར་ཡང་། །དོན་ལ་བལྟས་ནས་འཇུག་ལྡོག་བྱེད། །བྲམ་ཟེའི་སློབ་མས་སློབ་
96



ཆོས་ཚན་གསུམ་པ། དགེ་ལྡན་ལེགས་བཤད་པདྨ་དཀར་པོའི་ཆུན་པོ།
དཔོན་གྱིས། །རྐུ་བར་བསྔགས་པ་བཟློག་ལ་ལྟོས། །བླུན་པོ་དོན་ལ་མི་ལྟ་བར། །
གཞན་གྱིས་བྲིད་པའི་དབང་དུ་གཏོང་། །སྲིན་མོའི་ངག་བཞིན་ཉན་པ་ཡིས། །
ཚོང་མགྲོན་མཐའ་དག་ཕུང་ལ་ལྟོས། །མཁས་པ་ཤིན་ཏུ་རྒུད་ན་ཡང་། །ཟླ་བ་
བཞིན་དུ་ཡར་ངོ་འབྱུང༌། །བཙོན་རར་འཁོད་པའི་བློན་པོ་མགར། །རྗེས་སུ་
ཀུན་ལས་རྒྱལ་ཞེས་གྲགས། །བླུན་པོ་ལན་ཅིག་རྒུད་པ་ན། །མར་མེ་བཞིན་དུ་
ཟད་པར་འགྱུར། །བཟོད་མྱུར་རྒོལ་བའི་རྒྱལ་པོ་ཉིད། །འཕྲལ་དུ་བརླགས་པའི་
ངང་ཚུལ་ལྟོས། །མཁས་པས་གཞན་དག་འཐབ་པ་ན། །ཕན་པའི་སེམས་ཀྱིས་
མཐུན་པར་སྒྲུབ། །རྒྱལ་བུ་དད་པས་ཀླུ་རྒྱལ་གཉིས། །མཛའ་བར་བྱས་པའི་དགེ་
མཚན་ལྟོས། །བླུན་པོས་གཞན་དག་འཐབ་པ་ན། །ཁྱོག་པོའི་སེམས་ཀྱིས་ཅི་
དགར་འཇོག །བྱི་བས་གླང་ཆེན་སྲེ་མོང་གཉིས། །བཏང་སྙོམས་བྱས་པས་ཕུང་
ལ་ལྟོས། །མཁས་པས་ནོར་བསགས་སྦྱིན་པར་གཏོང་། །དེ་ཡིས་ཁྲོན་ཆུ་བཞིན་
དུ་འཕེལ། །འཕྲལ་ལ་མཐོ་ཞེས་ཁྱེའུ་ཡིས། །སངས་རྒྱས་མཆོད་པའི་བསོད་
ནམས་ལྟོས། །བླུན་པོས་སེར་སྣས་ལོངས་མི་སྤྱོད། །དེ་ཡིས་ཟླ་བ་བཞིན་དུ་
འཛད། །སྦྲང་མས་བསགས་པའི་སྦྲང་རྩི་རྣམས། །གཞན་གྱིས་སྤྱད་ནས་ཟད་ལ་
ལྟོས། །མཁས་པས་དང་པོ་འཐབ་རྩོད་སྤོང་། །འཐབ་རྟིང་དག་ལ་ནུས་ཐོན་
བྱེད། །རྒྱལ་པོ་སྲིད་སྒྲུབ་ཅེས་བྱ་བས། །ཕ་རོལ་དམག་ཚོགས་བཅོམ་ལ་ལྟོས། །
བླུན་པོས་དང་པོ་འཐབ་རྩོད་སློང་། །འཐབ་ནས་རྒྱལ་ཁ་དགྲ་ལ་གཏོང་། །རྒྱལ་
པོ་མེ་ལོང་འཛིན་པ་ཡིས། །རྒྱལ་ཁ་བློན་པོར་ཤོར་ཞེས་གྲགས། །མཁས་པས་
རང་ལ་གནོད་ནུས་པའི། །དགྲ་བོ་ཐོག་མར་འཆམ་ལ་འབེབ། །དེད་དཔོན་རྒྱ་
97



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
མཚོར་འཇུག་པ་ན། །སྔོན་ལ་ཆུ་སྲིན་གསོད་ཅེས་གྲགས། །བླུན་པོས་རང་ལ་
གནོད་ངེས་ཀྱང་། །ཟང་ཟིང་སེམས་ཀྱིས་ཅི་དགར་འཇོག །གཟུགས་ཅན་སྙིང་
པོས་ལུས་འཕགས་མ། །བཙུན་མོར་བྱས་པའི་ཉེས་དམིགས་ལྟོས། །མཁས་པས་
རང་གི་སྙན་གྲགས་གང་། །སྐྱེ་བོ་གཞན་ལ་བགོ་བཤའ་བྱེད། །རྒྱལ་པོས་བསྟན་
པ་བཙུགས་པ་ཡི། །སྙན་གྲགས་འགོས་ཀྱིས་ཐོབ་ལ་ལྟོས། །བླུན་པོས་རང་གི་ཉེས་
སྐྱོན་རྣམས། །སྐྱེ་བོ་གཞན་ལ་ནན་གྱིས་བགོ། །གཡོ་ཅན་གྱིས་ནི་གོ་ཏམ་དྲུང་། །
རལ་གྲི་ཁྲག་ཅན་བོར་ལ་ལྟོས། །མཁས་པས་ཐབས་ལ་མཁས་པའི་མཐུས། །ཆེན་
པོ་རྣམས་ཀྱང་བྲན་དུ་བཀོལ། །མཁའ་ལྡིང་མཐུ་རྩལ་ཆེ་ན་ཡང་། །གོས་སེར་
ཅན་གྱིས་བཞོན་ལ་ལྟོས། །བླུན་པོ་ཐབས་ལ་མི་མཁས་པས། །ཆུང་ངུ་རྣམས་ཀྱི་
བྲན་དུ་འགྱུར། །ཝ་ཡིས་ཁུར་པོ་བསྐུར་བ་ཡིས། །སེང་གེ་རྒྱགས་པའི་སྤྱོད་ཚུལ་
ལྟོས། །མཁས་པ་བློ་གྲོས་མཛངས་པའི་མཐུས། །རང་གི་གཏམ་ངན་ཐབས་ཀྱིས་
སེལ། །དྲང་སྲོང་ཞིག་གིས་རྒྱལ་པོ་ལ། །ཐབས་ཀྱིས་དག་པར་བྱས་ལ་ལྟོས། །
བླུན་པོ་མཛངས་པའི་བློ་མེད་པས། །རང་གི་གཏམ་ངན་ངོ་སོར་བྱེད། །ཙུ་ཏའི་
ཡུལ་གྱི་རྒྱལ་ཕྲན་འགའ། །ཕ་བསད་པ་ལ་རྒྱལ་རྔ་རྡུང་། །མཁས་པ་ཤིན་ཏུ་ཉམ་
ང་བའི། །གནས་ལ་བཟུར་བ་དཔའ་རྟགས་ཏེ། །སེང་གེས་ཁྱུ་མཆོག་གསོད་པའི་
ཚེ། །རྭ་ལས་བཟུར་བ་བྱེད་ཅེས་གྲགས། །བླུན་པོས་རྟོག་དཔྱོད་མི་གཏོང་བར། །
དགྲ་ལ་རྩོད་པ་བླུན་རྟགས་ཏེ། །མར་མེའི་འོད་ལ་འཐབ་པ་ཡི། །ཕྱེ་མ་ལེབ་ཀྱི་
ངང་ཚུལ་ལྟོས། །མཁས་པས་འོས་པ་བཞིན་བྱེད་པས། །སྐྱེ་བོ་སུས་ཀྱང་ཚོད་
འཛིན་སླ། །གླང་པོ་རང་ལུས་བོར་བ་ཉིད། །ཕོངས་པ་རྣམས་ཀྱིས་ཤེས་ལ་ལྟོས། །



ཆོས་ཚན་གསུམ་པ། དགེ་ལྡན་ལེགས་བཤད་པདྨ་དཀར་པོའི་ཆུན་པོ།
པ
བླུན་པོ་མི་བྱེད་དགུ་བྱེད་པ། །སྐྱེ་བོ་སུས་ཀྱང་ཚོད་འཛིན་དཀའ། །ཀླ་ཀློའི་ཡུལ་
ལྗོངས་ཁ་ཅིག་ན། །མ་ཉིད་བག་མར་ལེན་ལ་ལྟོས། །མཁས་པས་སྔར་སྲོལ་
བཟང་པོ་སྐྱོང་། །དེ་ཡིས་བདེ་བ་བརྟན་པོ་འཐོབ། །ཡེ་དབང་རྒྱལ་པོས་ཡབ་
མེས་བཞིན། །རྒྱལ་བའི་བསྟན་པ་མཆོད་ལ་ལྟོས། །བླུན་པོས་སྔར་སྲོལ་བཟང་པོ་
སྣུབ། །དེ་ཡིས་སྡུག་བསྔལ་དྲག་པོ་འཐོབ། །རྒྱལ་པོ་འུ་དུམ་བཙན་གྱིས་ནི། །
བསྟན་པ་བསྣུབས་པའི་ཉེས་དམིགས་ལྟོས། །མཁས་པས་ས་ཆེན་གང་གྱུར་ཀྱང་། །
ཉུང་བ་བཞིན་དུ་གདུང་བ་སྐྱེ། །རྒྱ་མཚོ་ནོར་བུས་གང་ན་ཡང་། །ཚོང་མགྲོན་
ཚིམ་པ་མེད་ལ་ལྟོས། །བླུན་པོ་གཅིག་ལས་མེད་ན་ཡང་། །མང་བ་བཞིན་དུ་ཉེས་
སྐྱོན་ཆེ། །སྦལ་པ་རྨ་ཅན་གཅིག་གིས་ནི། །སྲོག་ཆགས་ཟླ་བོ་ཕུང་ལ་ལྟོས། །
མཁས་པ་གལ་ཏེ་ནོར་ན་ཡང་། །ཅུང་ཟད་ཙམ་གྱིས་མཐོ་དམའ་ཡིན། །ཆག་
ཚད་ཤེས་པའི་བཟོ་བོ་ཡིས། །ནོར་ཡང་སོར་གང་ཡིན་ཞེས་གྲགས། །བླུན་པོས་
གལ་ཏེ་ནོར་བ་ན། །ཚད་ལས་བརྒལ་བའི་མཐོ་དམའ་འབྱུང་། །རི་དྭགས་རྒྱ་རུ་
ཚུད་པ་ན། །སྲོག་དང་བྲལ་བའི་ཉེས་དམིགས་ལྟོས། །མཁས་པས་རང་སྲིད་ནང་
བསྡུམས་ཏེ། །སྡང་བའི་དགྲ་ལ་ནུས་པ་འདོན། །སྲིན་པོ་རང་ཁྲིམས་བསྡོམས་
ནས་ནི། །ཕ་རོལ་མི་ཤ་ཟ་ལ་ལྟོས། །བླུན་པོ་དགྲ་ལ་བག་འཁུམས་ཀྱང་། །ནང་
དུ་འཁྲུགས་ལོང་སྣ་ཚོགས་བྱེད། །ཁྱི་ངན་མི་ལ་མཇུག་བསྒྲིལ་ཡང་། །ཕན་ཚུན་
སྐྱེལ་བསུ་བྱེད་ལ་ལྟོས། །མཁས་པས་དགྲ་ལ་མིག་བསྲིངས་པས། །ཐ་མར་དགྲ་
བོ་དབང་དུ་བསྡུས། །དཀའ་ཐུབ་ཅན་གྱི་བཟོད་པ་ཡིས། །རྒྱལ་པོ་དབང་དུ་
བསྡུས་ལ་ལྟོས། །བླུན་པོས་དགྲ་ལ་ལན་བྱས་པས། །དཀའ་བ་རྒྱུན་མི་འཆད་པ་
བ
99



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
--
འཐོབ། །སྲོག་ཆགས་བྱ་རོག་འུག་པ་གཉིས། །རྟག་ཏུ་འཐབ་པའི་སྤྱོད་ཚུལ་ལྟོས། །
མཁས་པ་ང་རྒྱལ་ཞི་བའི་མཐུས། །དམ་པ་བསྟེན་ནས་ལེགས་བཤད་ལེན། །
གཞོན་ནུ་ནོར་བཟང་ཞེས་བྱ་བས། །བཤེས་གཉེན་བཙལ་བའི་རྣམ་ཐར་ལྟོས། །
བླུན་པོ་ང་རྒྱལ་ཆེ་བའི་མཐུས། །དམ་པ་བསྟེན་པའི་གོ་སྐབས་མེད། །མཁས་
རློམ་ཞིག་གིས་མཁན་སློབ་ནི། །མེད་པར་རང་རྟགས་བླངས་ཞེས་གྲགས། །
མཁས་པ་དང་པོ་དབྱེ་དཀའ་ཞིང༌། །ཕྱེ་ནས་ཡང་ནི་འདུམ་པ་སླ། །ལྗོན་ཤིང་
གཅོད་པ་དཀའ་ན་ཡང་། །སྦྱར་བའི་ཚེ་ན་འབྱར་ལ་ལྟོས། །བླུན་པོ་དང་པོ་དབྱེ་
སླ་ཞིང་། །ཕྱེ་ནས་ཡང་ནི་འདུམ་པ་དཀའ། །སོལ་བ་ཚག་པར་གྱུར་པ་ན། །
འབྱར་བའི་གོ་སྐབས་མེད་ལ་ལྟོས། །མཁས་པ་ཤིན་ཏུ་ཁྲོས་གྱུར་ཀྱང་། །ཕུགས་
སུ་ཕན་པ་ཁོ་ན་སྟེ། །ཡི་དམ་ཆོས་སྐྱོང་ཁྲོས་ན་ཡང་། །བར་ཆད་མཐའ་དག་
སྲུང་ལ་ལྟོས། །བླུན་པོ་ཤིན་ཏུ་འཛུམ་ན་ཡང་། །ཕུགས་སུ་གནོད་པ་ཁོ་ན་སྟེ། །
གཤིན་རྗེ་འཛུམ་པ་སྟོན་པ་ཡིས། །སྲོག་ཆགས་གསོད་པའི་ཚུལ་ལ་ལྟོས། །མཁས་
པ་འབྱོར་བ་ཙམ་གྱིས་ནི། །གཞན་ལ་མི་གནོད་བདེ་བར་གནས། །རི་དྭགས་
རྒྱལ་པོ་འགྲངས་པ་ན། །གཞོགས་གཡས་ཕབ་ནས་ཉལ་ལ་ལྟོས། །བླུན་པོ་ཅུང་
ཟད་འབྱོར་བ་ན། །གཞན་ལ་གནོད་པ་ཁོ་ན་སྟེ། །ཝ་སྐྱེས་ཟས་ཀྱིས་འགྲངས་པ་
ན། །བརྒྱལ་ནས་ལྟས་ངན་སྒྲོག་ལ་ལྟོས། །མཁས་པ་ཡོན་ཏན་བསླབ་པའི་ཚེ། །
སྡུག་ཀྱང་སྲན་དུ་ཚུགས་པ་སྟེ། །རྒྱ་མཚོར་བགྲོད་པར་དཀའ་ན་ཡང་། །ནོར་བུ་
ལོན་པས་འཚེངས་ལ་ལྟོས། །བླུན་པོས་སྐྱིད་འདོད་ལེ་ལོས་འདའ། །མ་བསླབ་
ཡོན་ཏན་ཅི་ལ་འབྱུང་། །ཚོང་དང་ཞིང་ལས་མ་ནུས་པའི། །ཁྱིམ་པ་ཕལ་ཆེར་
100



ཆོས་ཚན་གསུམ་པ། དགེ་ལྡན་ལེགས་བཤད་པདྨ་དཀར་པོའི་ཆུན་པོ།
དབུལ་ལ་ལྟོས། །མཁས་པ་རང་གི་སྐྱོན་ལ་ལྟ། །དེ་ཡིས་བག་ཡོད་དགེ་ལེགས་
ཐོབ། །མ་སྐྱེས་དགྲ་ཡིས་རང་སྐྱོན་ལ། །བལྟས་པས་བདེན་པ་མཐོང་ལ་ལྟོས། །
བླུན་པོ་གཞན་གྱི་སྐྱོན་ལ་ལྟ། །དེ་ཡིས་བག་མེད་སྡུག་བསྔལ་ཐོབ། །ལེགས་པའི་
སྐར་མས་སངས་རྒྱས་ཀྱི། །སྐྱོན་ལ་བལྟས་པའི་རྣམ་སྨིན་ལྟོས། །མཁས་པ་གཞན་
གྱིས་ཕན་བཏགས་པའི། །བྱས་པ་ཤེས་ཤིང་དྲིན་དུ་གཟོ། །ཀུན་ཏུ་རྒྱུ་ཡིས་རྒྱལ་
པོ་ཞིག །སྡིག་དང་བྲལ་བའི་བྱུང་བ་ལྟོས། །བླུན་པོ་དྲིན་དུ་མི་གཟོ་བས། །ཕན་
བཏགས་ལན་དུ་གནོད་པ་བྱེད། །སྤྲེའུས་གཡང་ལས་བསྒྲལ་པ་ཡི། །མི་ངན་གྱི་
ནི་སྤྱོད་ཚུལ་ལྟོས། །མཁས་པ་ཕུན་སུམ་ཚོགས་གྱུར་ན། །ལོངས་སྤྱོད་བདེ་སྐྱིད་
ངང་གིས་འབྱུང་། །ལྷ་དབང་ལྷ་རྫས་ན་བཟའ་དང་། །བདུད་རྩིའི་ཟས་ཀྱིས་
མཆོད་ལ་ལྟོས། །བླུན་པོ་ནོར་གྱིས་ཕྱུག་ན་ཡང་། །བཀྲེས་པ་བཞིན་དུ་ལོངས་མི་
སྤྱོད། །ཝ་སྐྱེས་ཤ་དང་འཕྲད་བཞིན་དུ། །གཞུ་རྒྱུད་ཟོས་པས་ཕུང་ལ་ལྟོས། །
མཁས་པས་ལྟོ་གོས་ཁྱད་བསད་ནས། །བཟང་པོའི་གཏམ་ལ་ངོ་སོར་བྱེད། །
དཔའ་བོ་གང་ལའང་མི་ལྟ་བར། །གཡུལ་ལས་རྒྱལ་བར་བྱེད་ལ་ལྟོས། །བླུན་
པོས་སྙན་གྲགས་ཁྱད་བསད་ནས། །ཅུང་ཟད་འབྱོར་ལ་ངོ་སོར་བྱེད། །རྐུ་འཕྲོག་
བྱེད་པའི་སྐྱེ་བོ་ཡང་། །རྒྱན་གྱིས་མཛེས་པར་བྱེད་ལ་ལྟོས། །མཁས་པ་རྟག་ཏུ་
ཟོན་གནས་པས། །ནམ་ཡང་གཞན་གྱིས་བརླག་མི་ནུས། །རབ་སྣང་གཏུམ་པོས་
ས་འཛིན་ལ། །གླགས་མ་རྙེད་པའི་བྱུང་བ་ལྟོས། ། །བླུན་པོས་རྟག་ཏུ་ཟོན་གློད་
པས། །ངེས་པར་གཞན་གྱིས་བརླག་པར་འགྱུར། །མ་ཞང་གྲོམ་པ་སྐྱེས་ཞེས་པ། །
དོང་དུ་བཅུག་པའི་བྱུང་བ་ལྟོས། །མཁས་པ་ལ་ནི་གཞན་དག་གིས། །གནོད་པ་
101



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བྱས་ཀྱང་ཕན་པ་སྟེ། །དགེ་སློང་ལམ་པར་བཅུ་གཉིས་སྡེས། །གནོད་ཀྱང་ཕན་
པའི་རྣམ་ཐར་ལྟོས། །བླུན་པོ་ཉིད་ལ་གཞན་དག་གིས། །ཕན་པར་བྱས་ཀྱང་
གནོད་པ་སྟེ། །ལྷས་བྱིན་ལ་ནི་མ་སྐྱེས་དགྲས། །བསྙེན་བཀུར་བྱས་པའི་ཉེས་
དམིགས་ལྟོས། །མཁས་པ་རང་ལ་ཉེ་བ་ལ། །བག་ཕེབས་སེམས་བདེ་སྟེར་བར་
བྱེད། །སེང་གེ་རི་དྭགས་མཐའ་དག་གིས། །དབུགས་དབྱུང་བྱས་པའི་བྱུང་བ་
ལྟོས། །བླུན་པོ་རང་དང་ཉེ་བ་ལ། །ཡེ་འདྲོག་སྡུག་བསྔལ་ངང་གིས་སྟེར། །ཅལ་
སྒྲ་ཐོས་པའི་རི་བོང་གིས། །སྲོག་ཆགས་ཟླ་བོ་བསྒྲོགས་ལ་ལྟོས། །མཁས་པ་ཡོན་
ཏན་ཁོང་དུ་སྦེད། །དེ་ལ་སྐྱེ་བོ་མང་དུ་འཁོར། །རྒྱ་མཚོའི་ནང་གི་ནོར་བུ་ལ། །
དེད་དཔོན་མང་པོ་འཁོར་ལ་ལྟོས། །བླུན་པོ་ཡོན་ཏན་ཁ་རུ་འབྱིན། །དེ་ལ་སྐྱེ་བོ་
འཁོར་མི་འགྱུར། །སོག་མ་ཆུ་ཡི་སྟེང་འགྲོ་བ། །སུས་ཀྱང་ལེན་པ་མེད་ལ་ལྟོས། །
མཁས་པ་ཁོག་ཡངས་ཅ་ཅོ་མེད། །དེ་ཡིས་ཟབ་ཁྱད་མཚོན་པ་སྟེ། །རྒྱ་མཚོ་དལ་
བར་འབབ་པ་ཡི། །གཏིང་དཔག་མཆོག་ཏུ་དཀའ་ལ་ལྟོས། །བླུན་པོ་ཁེངས་ཤིང་
སྨྲ་བ་མང་། །དེ་ཡིས་བློ་ཆུང་མཚོན་པ་སྟེ། །འུར་སྒྲ་འབྱིན་པའི་ཆུ་ཕྲན་གྱི། །
གཏིང་དཔག་ཤིན་ཏུ་སླ་ལ་ལྟོས། ་ །མཁས་པ་གཏིང་ནས་འཁོན་ཡང་རུང་། །
ལེགས་པར་བཏུད་ན་ཞི་བ་སྟེ། །གསེར་དངུལ་ཤིན་ཏུ་སྲ་བ་ཡང་། །བཞུ་བར་
ནུས་པའི་ཚུལ་ལ་ལྟོས། །བླུན་པོ་འཁོན་ནམ་མ་འཁོན་ཡང་། །ལེགས་པར་
བཏུད་ན་རེངས་པ་སྟེ། །ཁྱི་ལུད་ཕུང་པོ་བཞུར་བ་ན། །དྲི་ངན་འབའ་ཞིག་བྱུང་
ལ་ལྟོས། །མཁས་པ་དྲང་བའི་སེམས་ལྡན་པས། །བྱ་བ་གང་བྱས་ཐད་ཀར་འགྲོ། །
འཚོ་བྱེད་གཞོན་ནུའི་སྨན་དཔྱད་ནི། །བྱས་པ་མཐའ་དག་འཚེངས་ལ་ལྟོས། །
102



ཆོས་ཚན་གསུམ་པ། དགེ་ལྡན་ལེགས་བཤད་པདྨ་དཀར་པོའི་ཆུན་པོ།
བླུན་པོ་གཡོ་སྒྱུའི་སེམས་ལྡན་པས། །བྱ་བ་ཕལ་ཆེར་རང་ལ་ལྡོག །ཤར་བའི་བུ་
ཉིད་ཐར་རྗེས་སུ། །བུད་མེད་གཡོ་སྒྱུས་བསད་ལ་ལྟོས། །མཁས་པ་སྔར་འདྲེས་
མ་གཏོགས་པ། །གློ་བུར་ཕྲད་ལ་ཡིད་མི་རྟོན། །རི་དྭགས་མི་དང་མ་འདྲིས་པས། །
མཐོང་མ་ཐག་ཏུ་བྲོས་ལ་ལྟོས། །བླུན་པོ་སྔོན་ཆད་མ་འདྲེས་ཀྱང་། །གློ་བུར་
འགྲོགས་ལ་མགོ་བློ་གཏོད། །བྷཾ་ག་ལ་ཡི་རྒྱལ་པོ་ཉིད། །བདུད་མོས་བསླུས་པའི་
བྱུང་བ་ལྟོས། །མཁས་པ་གནོད་ཚིག་ཁར་མི་འབྱིན། །དེ་ཉིད་དགྲ་ཡིས་གཞོམ་
མི་ནུས། །སེང་གེ་ཉལ་བར་གྱུར་ཀྱང་ནི། །རི་དྭགས་སྐྲག་པའི་ཚུལ་ལ་ལྟོས། །
བླུན་པོ་གནོད་ཚིག་ཁ་རུ་འབྱིན། །དེ་ཉིད་དགྲ་ཡིས་གཞོམ་པར་ནུས། །ཁྱི་
རྣམས་རྟག་ཏུ་ཟུག་པ་ཡང་། །སྤྱང་ཀིས་སྐྲག་པར་གྱུར་ལ་ལྟོས། །མཁས་པ་བློ་
གྲོས་ཟབ་པའི་མཐུས། །གཞན་ལ་མི་ལྟོས་རང་གིས་སྤྱོད། །མཆོད་སྦྱིན་བྱེད་པའི་
རྒྱལ་པོ་ཡིས། །ཆོས་ཀྱི་མཆོད་སྦྱིན་བྱས་ལ་ལྟོས། །བླུན་པོ་བློ་གྲོས་འཆལ་བའི་
མཐུས། །དབང་མེད་གཞན་གྱི་ངག་རྗེས་འབྲངས། །དཔལ་སྦེད་ཀྱིས་ནི་སངས་
རྒྱས་ལ། །དུག་གི་ཟས་སྦྱོར་བྱས་ལ་ལྟོས། །མཁས་པ་བཟང་པོའི་ལས་བྱེད་པས། །
ལས་འབྲས་བཟང་པོ་འཕྲལ་དུ་མྱོང་། །སིང་ག་ལ་ཞེས་བྱ་བ་ཡིས། །འཕྲལ་དུ་
རྒྱལ་སྲིད་ཐོབ་ལ་ལྟོས། །བླུན་པོ་ངན་པའི་ལས་བྱེད་པས། །ལས་འབྲས་ངན་པ་
འཕྲལ་དུ་མྱོང་། །མ་དུས་སྔོ་བསངས་འཁོར་བཅས་རྣམས། །མེ་ལ་བསྲེགས་པའི་
རྣམ་སྨིན་ལྟོས། །མཁས་པ་མགུ་བར་དཀའ་བ་སྟེ། །ཡོན་ཏན་མེད་ལ་མཁས་མི་
མགུ། །ཕྲེང་ལྡན་མ་ཡིས་མུ་སྟེགས་བྱེད། །བཀུར་བའི་གོ་སྐབས་མེད་ལ་ལྟོས། །
བླུན་པོ་མགུ་བར་སླ་བ་སྟེ། །ཡོན་ཏན་ལྟར་སྣང་ཙམ་གྱིས་མགུ། །ཁྲི་སྡེའི་བླ་
ལས་
103



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དཔོན་ཕལ་ཆེ་བས། །རྒྱ་ནག་མཁན་པོར་བཀུར་ལ་ལྟོས། །མཁས་པ་ཡོན་ཏན་
ཀུན་ལྡན་ཏེ། །བླུན་པོ་ལ་སྐྱོན་འབའ་ཞིག་ཡིན། །རིན་ཆེན་དགོས་འདོད་འབྱུང་
བ་དང་། །སྦྲུལ་གདུག་ཉེས་ཀུན་སྐྱེས་ལ་ལྟོས། །དེ་ཕྱིར་མཁས་དང་བླུན་པོ་ཡི། །
རྣམ་དབྱེ་ལེགས་པར་ཕྱེད་གྱིས་ལ། །མཁས་པ་རྒྱན་བཞིན་འཛིན་པ་དང་། །
བླུན་པོ་རྩྭ་བཞིན་དོར་བར་འོས། །གླང་ཆེན་ནང་གི་འཁུན་པ་བཞིན། །འཇིག་
རྟེན་མཁས་པའི་ནང་ནས་ཀྱང་། །དཔའ་མཛངས་ལྡན་པའི་ཡིད་འཕྲོག་ནི། །
འཇིག་རྟེན་འདི་ན་རྒྱན་དུ་ཆེ། །ནོར་བུའི་ནང་གི་བསམ་འཕེལ་བཞིན། །ཆོས་
ལ་མཁས་པའི་ནང་ནས་ཀྱང་། །མཁས་བཙུན་བཟང་གསུམ་འཛོམས་པ་ནི། །
བསྟན་པ་འདི་ལ་རྒྱན་དུ་ཆེ། །མཁས་པའི་དབང་པོ་ས་པཎ་གྱིས། །མཁས་པ་
རྣམ་པར་དབྱེ་བ་ཡི། །ལེགས་བཤད་རིན་ཆེན་གཏེར་ཞེས་པ། །འཇིག་རྟེན་མིག་
ཏུ་བྱིན་ན་ཡང་། །དེང་སང་མཁས་པའི་ཉིན་བྱེད་རྣམས། །ཞིང་གཞན་ནུབ་
རིའི་རྩེར་སོན་ཅིང་། །བླུན་རྨོངས་ཟླ་བའི་གཟུགས་ཤར་བས། །ལེགས་བཤད་
པརྨོ་ཕལ་ཆེར་ཟུམ། །སླར་ཡང་བདག་བློའི་སྐྱེད་ཚལ་འདིར། །རྣམ་དཔྱོད་ཉི་
མའི་ཟེར་འཁྱིལ་ཞིང་། །བརྩོན་འགྲུས་ཆར་གྱིས་བྲན་པ་ལས། །ལེགས་བཤད་
པདྨ་དཀར་པོ་འཁྲུངས། །ཁྲེལ་ཡོད་མཛེས་པའི་ལུས་འཆང་ཞིང་། །བློ་གྲོས་མིག་
དཀྱུས་རིང་པོ་ཡིས། །སྐལ་བཟང་རྐང་དྲུག་ལྡན་པ་རྣམས། །དེང་ནས་རྩེ་ཞིང་
རོལ་བར་མཛོད། །དེ་ལྟར་ལེགས་པར་བཤད་པ་ཡི། །དགེ་བས་དེང་སང་སྐྱེ་བོ་
ཀུན། །མཁས་བླུན་རྣམ་དབྱེ་ཤེས་ནས་ནི། །མཁས་ལ་མ་ནོར་དད་གྱུར་ཅིག །
མཁས་པ་དང་བླུན་པོ་བརྟག་པའི་བསྟན་བཅོས་དགེ་ལྡན་ལེགས་བཤད་པདྨ་དཀར་་་
104



ཆོས་ཚན་གསུམ་པ། དགེ་ལྡན་ལེགས་བཤད་པདྨ་དཀར་པོའི་ཆུན་པོ།
པོའི་ཆུན་པོ་ཞེས་བྱ་བ་འདི་ནི། རང་གི་སློབ་མ་ལེགས་བཤད་དོན་དུ་གཉེར་བའི་བློ་གྲོས་
ཅན་འགའ་ཟུང་གིས་བསྐུལ་བ་ལ་བརྟེན་ནས། ཡུལ་གངས་ཅན་དབུས་ཀྱི་ལེགས་པར་སྨྲ་བ་
བསོད་ནམས་གྲགས་པ་རྣམ་དཔྱོད་མཆོག་གི་སྡེས། དགེ་ལྡན་རྣམ་པར་རྒྱལ་བའི་གླིང་དུ་
སྦྱར་བའི་ཡི་གེ་པ་ནི་ལེགས་བཤད་སྨྲ་བ་ངག་དབང་ཆོས་ཀྱི་གྲགས་པའོ། །
1 05



ཆོས་ཚན་བཞི་པ།
༄༅། །མིའི་ཆོས་ལུགས་ཀྱི་བསྟན་བཅོས་མེ་ཏོག་
ཕྲེང་མཛེས་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས་
སུམ་པ་ཡེ་ཤེས་དཔལ་འབྱོར་ནི། མདོ་སྨད་རྨ་ཆུའི་འགྲམ་ཐོ་ལི་ཞེས་པའི་ཡུལ་དུ་
ཡབ་རྡོ་རྗེ་བཀྲ་ཤིས་དང་། ཡུམ་བཀྲ་ཤིས་མཚོ་གཉིས་ཀྱི་སྲས་སུ་སྤྱི་ལོ1704ལོར་སྐུ་
འཁྲུངས།
དགུང་ལོ་གསུམ་པའི་ཐོག་ཀུན་མཁྱེན་འཇམ་དབྱངས་བཞད་པས་སུམ་པ་བླ་མའི་ཡང་
སྲིད་དུ་ངོས་འཛིན་མཛད། ཐར་ཤུལ་ཆོས་སྐྱོང་རྒྱ་མཚོ་སློབ་དཔོན་དུ་བསྟེན་ནས་ཡི་གེའི་
འབྲི་ཀློག་སོགས་ལེགས་པར་སྦྱངས། དགུང་ལོ་བདུན་པ་སྟེ། སྤྱི་ལོ1710ལོར་ཐར་ཤུལ་
དཔོན་སློབ་ཀྱི་དྲུང་དུ་རབ་ཏུ་བྱུང་། མཚན་བློ་བཟང་ཆོས་སྐྱོང་ཞེས་གསོལ། དགུང་ལོ་
དགུ་པར་དགོན་ལུང་གི་ཆོས་གྲྭར་ཞུགས། དགུང་ལོ་བཅུ་གསུམ་པར་རྣལ་འབྱོར་པ་ཆེན་པོ་
སློབ་དཔོན་ཆུ་བཟང་རིན་པོ་ཆེ་ངག་དབང་ཐུབ་བསྟན་དབང་ཕྱུག་ལས་དགེ་ཚུལ་གྱི་སྡོམ་པ་
བཞེས། དགུང་ལོ་ཉི་ཤུ་པ་སྟེ། སྤྱི་ལོ1723ལོར་དབུས་སུ་གྲྭ་སྐོར་དུ་ཕེབས། པཎ་ཆེན་
བློ་བཟང་ཡེ་ཤེས་ལས་དགེ་སློང་གི་སྡོམ་པ་བཞེས། མཚན་ཡེ་ཤེས་དཔལ་འབྱོར་ཞེས་གསོལ།
དེ་ནས་འབྲས་སྤུངས་སྒོ་མང་གྲྭ་ཚང་དུ་ཞུགས། ལ་མོ་ངག་དབང་ནམ་མཁའ་དང་། མོག་
ཀྱཱ་རབ་འབྱམས་པ་འཇམ་དབྱངས་རྒྱ་མཚོ། ཁྲི་ངག་དབང་མཆོག་ལྡན། ཀོང་པོ་བཀའ་
འགྱུར་པ་ཆོས་རྗེ་རིན་ཆེན། ཞྭ་དམར་ཤེས་རབ་རྒྱ་མཚོ། སྒོ་མང་བླ་མ་སེམས་ཉིད་དམ་པ་
106



ཆོས་ཚན་བཞི་པ། མིའི་ཆོས་ལུགས་ཀྱི་བསྟན་བཅོས་མེ་ཏོག་ཕྲེང་མཛེས།
སོགས་མཁས་ཆེན་མང་པོ་བསྟེན་ནས་མདོ་སྔགས་ཀྱི་ཆོས་ལ་གསན་བཞེས་རྒྱ་ཆེན་པོ་མཛད།
པྲ་ཏི་དགེ་བཤེས་ངག་དབང་ཆོས་དཔལ་དང་དེའི་སློབ་མ་མཛོ་མོ་མཁར་པ་སྨོན་ལམ་ལྷུན་་
གྲུབ་ལས་སྒྲ་རིག་པ་དང་། སྐུ་འབུམ་པ་མི་ཐུང་བསོད་ནམས་རྒྱལ་མཚན་ལས་སུམ་རྟགས།
སྨན་རམས་པ་ཉི་མ་རྒྱལ་མཚན་ལས་གསོ་རིག རྒྱུད་སྨད་གྲགས་པ་ལྷུན་གྲུབ་ལས་ལྷ་རིས་
ཐིག་ཚད་དང་ཡིག་རིགས་སྣ་ཚོགས། སོག་པོ་རབ་འབྱམས་པ་ངག་དབང་རྒྱ་མཚོ་ལས་རྩིས་
དཀར་ནག་སོགས་ལ་སྦྱང་བརྩོན་གནང་སྟེ་ཐུན་མོང་གི་རིག་གནས་ཀུན་ལའང་མཁས་པའི་་
ཡང་རྩེར་སོན། སུམ་པ་པཎྜི་ཏ་ཞེས་མཁས་པའི་གྲགས་པ་འབར། དགུང་ལོ་ཉེར་ལྔ་པར་
མི་དབང་ཕོ་ལྷ་པས་ཁོང་ལ་བཀའ་ཤོག་དང་ཐམ་ག་གནང་ནས་འབྲས་ཡུལ་སྐྱིད་ཚལ་དགོན་
གྱི་མཁན་པོར་བསྐོས་པས། དེ་རུ་ལོ་གཉིས་ཙམ་བཞུགས། སྤྱི་ལོ1731ལོར་ཕྱིར་མདོ་
སྨད་དུ་ཕེབས། མཚན་སྒྲོག་མཁན་ཆེན་དགེ་འདུན་དོན་གྲུབ་སོགས་མཁས་གྲུབ་དུ་མ་ལས་
དབང་ལུང་མན་ངག་མང་དུ་ཞུས། སྤྱི་ལོ1737ལོར་ཆིང་གི་རྒྱལ་ས་པེ་ཅིན་དུ་ཕེབས་ཏེ་
ལོ་གསུམ་ཙམ་ལ་མཚོ་བདུན་དགོན་པའི་མཁན་པོ་མཛད། སྤྱི་ལོ1739ལོར་ཕྱིར་དགོན་
ལུང་དུ་ཕེབས། དགུང་ལོ་སོ་དགུ་པ་ཆུ་ཁྱི་ལོར་ཡང་བསྐྱར་པེ་ཅིན་དུ་ཐེངས་གཅིག་ཕེབས་
ཤིང་། དེའི་ཕྱི་ལོ་ཕྱིར་ཕེབས། དགོན་ལུང་རི་ཁྲོད་དང་། ཞྭ་ཁོག་གི་བདེ་སྐྱིད་སྒྲུབ་སྡེ་
གཉིས་ཀྱི་འདུ་ཁང་དང་། དགོན་ལུང་དགའ་ལྡན་ལྷ་རྩེ་བཅས་བཞེངས། སྲི་གནོན་འབུམ་
པ་ཆེན་པོ་དང་། སུམ་པའི་ཟིན་ཡོན་ལྷ་ཁང་། དམར་གཙང་ལྷ་ཁང་བཅས་ལ་ཞིག་གསོ་
མཛད། དགུང་ལོ་ཞེ་གསུམ་པ་སྟེ། སྤྱི་ལོ1746ལོར་དགོན་ལུང་གི་ཁྲིར་བཞུགས། སྔ་
ཕྱིར་ཁྲི་པ་ལན་གསུམ་མཛད། བཀྲ་ཤིས་ཆོས་གླིང་དང་། སེར་ལུང་། འདུལ་བ་དགོན། །
དགའ་ལྡན་རིན་ཆེན་གླིང་། ཕོ་རོད་པྲ་ཏི་དགོན་སོགས་ཀྱི་ཁྲི་པ་ཡང་མཛད། སྤྱི་
ལོ1750ལོར་རི་བོ་རྩེ་ལྔར་ཕེབས། དགུང་ལོ་དྲུག་ཅུ་རེ་དྲུག་པར་སླར་ཡང་དབུས་སུ་
ཐེངས་གཅིག་ཕེབས། དགུང་ལོ་རེ་བརྒྱད་པར་སོག་ཡུལ་དུ་ཕེབས་ནས་ལོ་བརྒྱད་ཙམ་
བཞུགས། དགུང་ལོ་དོན་དགུ་པར་སླར་ཡང་དགོན་ལུང་གི་ཁྲིར་ཕེབས་ནས་མདོ་སྔགས་
107



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རིག་གནས་ཀྱི་བཤད་ཁྲིད་ལེགས་པར་བསྩལ། ཐུའུ་བཀྭན་ཆོས་ཀྱི་ཉི་མ་དང་། གྲོ་ཚང་
བྲག་རིན་པོ་ཆེ་དང་། པཎྜི་ཏ་ཆོས་རྗེ་བློ་བཟང་ལྷུན་གྲུབ་སོགས་མཁས་གྲུབ་ཀྱི་སློབ་མ་མང་
དུ་བྱུང་། །
མཁས་དབང་འདི་ཉིད་ཀྱི་བརྩམས་ཆོས་ལ། ཚད་མ་སྡེ་བདུན་གྱི་སྙིང་ནོར་དང་གྲུབ་
མཐའི་རྣམ་གཞག་ཉུང་བསྡུས། གསུང་རབ་མཛོད་ཀྱི་སྒོ་བརྒྱ་འབྱེད་པའི་ལྡེ་མིག མངོན་
རྟོགས་རྒྱན་གྱི་དཀའ་གནད་ཀྱི་སྤྱི་དོན་ཉུང་བསྡུས་བློ་གསལ་མགུལ་རྒྱན། དབུ་མ་འཇུག་
པའི་མཐའ་དཔྱོད་ཉུང་བསྡུས་ཟླ་འོད། དབུ་མའི་ལྟ་ཁྲིད་རྒྱས་འབྲིང་བསྡུས་གསུམ། རྒྱུད་
སྡེ་རྒྱ་མཚོའི་གྲུ་གཟིངས། གསོ་དཔྱད་བདུད་རྩིའི་ཆུ་རྒྱུན་གྱི་ཆ་ལག་ལས་ལག་ལེན་ཉུང་
བསྡུས་བདུད་རྩིའི་ཟིལ་དཀར། ཆོས་འབྱུང་དཔག་བསམ་ལྗོན་བཟང་། མཚོ་སྔོན་ལོ་རྒྱུས་
ཚངས་གླུ་གསར་སྙན། རྩིས་ཀྱི་བསྟན་བཅོས་ཀུན་གསལ་མེ་ལོང་གི་བུ་གཞུང་ཟླ་བསིལ་རྩི་
སྦྱོར་དགེ་ལྡན་རྩིས་གསར། ཡི་གེའི་རྣམ་གཞག་རབ་གསལ་མེ་ལོང་རྩ་འགྲེལ། ནང་དོན་
ཐ་སྙད་རིག་གནས་ཀྱི་གཞུང་གི་དོགས་གནད་འགའ་ཞིག་གི་དྲིས་ལན་རབ་དཀར་པ་སངས།
སྐུ་གསུང་ཐུགས་རྟེན་གྱི་ཐིག་རྩ་མཆན་འགྲེལ་ཅན་མེ་ཏོག་ཕྲེང་མཛེས། པུར་ཆོག་གི་ལག་
ལེན་ཕན་བདེའི་གཏམ་སྙན། ཨོ་རོད་ཕྱོགས་སུ་དར་བའི་ལུག་གི་སོག་པ་ལ་བལྟ་བའི་མོ་ཕྲུ་
སྒྱུ་མའི་ལུང་སྟོན། ཁ་ཆར་འབེབ་སྲུང་གི་གདམས་པ་གནམ་སའི་མཛེས་རྒྱན། མིའི་ཆོས་
ལུགས་ཀྱི་བསྟན་བཅོས་མེ་ཏོག་ཕྲེང་མཛེས་སོགས་པོ་ཏི་བརྒྱད་བཞུགས། ཁོང་གི་གསུང་
འབུམ་ནི་རྩེ་པོ་ཏ་ལ་དང་མི་རིགས་དཔེ་མཛོད་ཁང་སོ་སོར་པོ་ཏི་བརྒྱད་ག་ཆ་ཚང་བར་་་་་
བཞུགས་ཤིང་། གསུང་འབུམ་གྱི་པར་ཤིང་ནང་སོག་མཁར་སྔོན་པོའི་ཉེ་འདབས་ཀྱི་ཆུ་མགོ་
སེར་པོའི་དགོན་པར་བཞུགས།
དགུང་ལོ་གྱ་ལྔ་པ་སྟེ། སྤྱི་ལོ1788ལོར་སྐུ་གཤེགས།
མཁས་དབང་འདི་ཉིད་ཀྱི་རྣམ་ཐར་ཞིབ་མོ་ནི་ཁོང་གི་རང་རྣམ་པཎྜི་ཏ་སུམ་པ་ཡེ་་་་
ཤེས་དཔལ་འབྱོར་མཆོག་གི་སྤྱོད་ཚུལ་བརྗོད་པ་སྒྲ་འཛིན་བཅུད་ལེན་ཞེས་པ་སྤྱི་ལོ2001
108



ཆོས་ཚན་བཞི་པ། མིའི་ཆོས་ལུགས་ཀྱི་བསྟན་བཅོས་མེ་ཏོག་ཕྲེང་མཛེས།
-
ལོར་ཀྲུང་གོའི་བོད་ཀྱི་ཤེས་རིག་དཔེ་སྐྲུན་ཁང་གིས་དཔེ་སྐྲུན་བྱས་པ་དེར་གསལ།
༄༅། །ཨོཾ་སྭ་སྟི། མཛེས་ཀུན་སྤུངས་འདྲའི་མཚོ་བྱུང་མར་འདུད་ཀྱེ། །ཤིས་
མཛོད་ཚེ་འདིར་ཕུན་ཚོགས་མཛེས་མ་ཟད། །མངོན་མཐོ་ངེས་ལེགས་ཉེ་རིང་
རྒྱུར་འགྱུར་བའི། །འཇིག་རྟེན་མི་ཆོས་གཙང་འཆད་བློ་ལྡན་ཉོན། །
མཁས་བླུན་བཟང་ངན་མཛའ་དགྲ་དབྱར་དགུན་སྤུན། །གནམ་སའི་བར་
བཞིན་རིང་ཡང་ཆུས་གསེར་བྱེ། །ཁབ་ལེན་ལྕགས་རྡུལ་ངང་བས་ཆུ་འོ་ལྟར། །
ཁྱད་པར་ལེགས་ཕྱེས་བསྟེན་དོར་གཅེས་དེ་ཡང་། །ཉིན་མཚན་ཟླ་སྐར་གྱིས་མིན་
ཉིར་ལྟོས་ལྟར། །དགོན་ཡུལ་བཟང་ངན་བློ་ལྡན་ཡོད་མེད་དེ། །མཁས་མེད་མང་
འཚོགས་མུན་གླིང་ཆུ་ཤིང་ཚལ། །དེ་གནས་གནམ་སའི་རྒྱན་འགྱུར་འཇའ་ཤར་
མཚུངས། །བཟང་ངན་སྤྱིར་མི་མཚུངས་ཏེ་སྨན་དུག་འགྲན། །བྱེ་བྲག་མཁས་
བླུན་གཉེར་བྱ་སྤྱོདcཔ》མི་འདྲ། །ངང་བ་མཚོར་འབབ་བྱ་རྒོད་དུར་ཁྲོད་འབབ། །
བློ་ལྡན་རིག་གནས་ཡ་མཚན་རིགས་ལ་མགུ། །བློ་ཆུང་དོན་མེད་དོན་ལོག་དོན་
དམན་དགའ། །ཁུ་བྱུག་གནམ་ཆུ་ཕག་རྫིང་མི་གཙང་འཚོལ། །མཁས་སྐྱོན་མི་
གོས་རྨོངས་པ་སྐྱོན་རང་བཞིན། །གངས་རི་རྡུལ་བྲལ་སོལ་བ་བཀྲུས་ཀྱང་ནག །
སྐལ་ལྡན་ཡོན་ཏན་སྐལ་ཞན་སྐྱོན་འགོ་སླ། །ཐང་ལ་ཟླ་ཟེར་གཅོང་རོང་མུན་
འབབ་སླ། །དམ་པ་ཕྱི་མའི་དོན་གཉེར་གཅིག་ཤོས་མིན། །འབྲུག་སྒྲ་རྨ་བྱས་རེ་
མོད་འུག་པས་མིན། །བཟང་པོས་དགེ་སྤྱོད་ངན་པས་སྡིག་ལས་སྤྱོད། །བུང་བས་
མེ་ཏོག་ཤ་སྦྲང་མི་གཙང་སྤྱོད། །བློ་གསལ་བཟང་ལས་བློ་ཞན་ངན་ལས་མཁས། །
ཤེལ་བཟོས་དེ་ལ་ཚོན་བསྒྱུར་ནོར་བུར་སྣང་། །ཆུ་སྐྱར་ཞི་དུལ་ཚུལ་གྱིས་ཉ་
109



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
E
རྣམས་གསོད། །མཁས་པས་མི་སྨྲ་སྒྲུབ་འགྲུབ་བླུན(ང)གོ་ལྡོག །སྟར་ག《མེ་ཏོག་
མེད་ལ་འབྲས་བུ(ཡོད》འདམ་བུའབྲས་བུ་མེད)མེ་ཏོག་ཙམ། །བློ་རྟུལ་གང་ཐོས་
བདེར་འཛིན་མཛངས་པས་མིན། །རྡུལ་རླུང་རྗེས་སྙེག་ཉི་ཟེར་གཡོ་བ་མིན། །
དབང་རྣོན་སྨྲ་ཉུང་སྨྲ་གང་རྡོའི་རིས་མཚུངས། །བྱ་བ་གང་ལའང་མཐར་འོང་
ལེགས་དཔྱད་འཇུག །གསེར་མཁན་བདར་བསྲེག་བཅད་བརྡུང་བཞིས་བརྟགས་
ལེན། །མི་རྩོམ་བརྩམས་གང་མཐར་མ་ཕྱིན་མི་འདོར། །རྟུལ་པོས་སྨྲ་མང་ཆུ་
སའི་རིས་ལྟར་གཡོ། །གྲགས་རྗེས་འབྲང་འཇུག་རི་བོང་ཅལ་རྒྱུག་འདྲ། །རླུང་
གིས་རྡུལ་བཞིན་མང་རྩོམ་མཐར་ཐོན་ཉུང༌། །མཁས་གསལ་བླུན་འཐོམ་སྣང་
དང་མུན་པའི་ཟླ། །མཁས་བླུན་འཆདcཚེ)ཕྱེད་པི་ཝང་བྲག་བརྡུང་འདྲ། །ཀུན་
གྱིས་བཀུར་བརྙས་མི་འདྲ་ཞྭ་ལྷམ་མཚུངས། །མི་མཁས་རང་སྐྱོན་མི་མཐོང་
གཞན་སྐྱོན་མཐོང་། །མིག་རང《གི)རབ་རིབ་མི་མཐོང་ཟླ་རི་མཐོང་། །མཁས་
པས་ཀུན་མཐོང་མེ་ལོང་བཟུང་ལྟ་འགྲན། །བླང་དོར་མི་ཤེས་ལས་ལྷག་ལོང་བ་
སུ། །ཡོན་ཏན་མེད་དབུགས་རྒྱུ་ཡང་མགར་སྦུད་སྤུན། །བླུན་པོར་རིག་གནས་ཅི་
དགོས་འོན་པར་ཀླུ། །ཕག་ལ་ཟས་ཞིམ་ལོང་བར་སྣང་བས་ཅི། །རིག་པའམ་
ནོར་རྙེད་ངན་ཁེངས་བཟང་པོ་དུལ། །སྟེ་སྟོང་ཤིང་སྐམ་གྱེན་འགྲེང་འབྲས་སྨིན་
དུད། །བསོད་ནམས་ལྡན་ནོར་ཁྲོན་ཆུ་བླངས་ན་རྒྱས》ཚེས་ཟླ་འདྲ། །འཛད་མེད་
རང་ཕན་ལྟ་ཅི་གཞན་ལའང་ཕན། །སྤྲིན་ཆར་མཁར་སྙོམས་ས་ཡི་ལོ་ཏོག་བསྐྱེད། །
འབྱོར་བཞིན་ལྷག་པར་འཇམ་ཞི་མཚོ་རྒྱས༼ཀུ་ཅོ་མེད)མཚོན། །རྒུད་ཀྱང་སྤྱོད་
པ་མི་འགྱུར་འགྱོད་ཞུམ་མེད། །ཟླ་ཉི་ནུབ་དང་སྒྲིབ་པས་ཅི་སྟེ་ཉམས། །བསོད་
110



ཆོས་ཚན་བཞི་པ། མིའི་ཆོས་ལུགས་ཀྱི་བསྟན་བཅོས་མེ་ཏོག་ཕྲེང་མཛེས།
ནམས་ཞན་ནོར་ལྟག་ཆུ་ཟད་རྫོང་མཚུངས། །ངོམ་བཞིན་ཉེས(པར)སྤྱོད་ཤིང་
རྩེར་འཛེག་ཐལ《ལྟུང）འགྲན། །དེའི་ནོར་རང་གཞན་མི་ཕན་མཐའ་རུ་གནོད། །
གཙུབ་ཤིང་མེ་འབར་ཤིང(རང་བསྲེགས་མཐར་ཐལ་འགྱུར། །ངན་རྒུད་ཚེ་
འཇམ་འབྱོར་ཚེ་གཤིས་ངན་མངོན། །ཟླ་རིས་ཚེས་མིན་རྒྱས་ཚེ་ལྷག་པར་གསལ། །
རྩུབ་མིས་བསྡུས་ཀྱང་སྦྲུལ་མཐོང་ལྟར་ཀུན་འབྲོས། །དུལ་ལ་བུང་བས་མེ་ཏོག་
མཐོང་བཞིན་འདུ། །མཁས་པ་ལེགས་བཤད་བློ་གསལ་རིག་བསླབ་དང༌། །བླུན་
ཟས་ཅལ་ཅོལ་གཉིད་འཁྲིག་ངོམ་མེད་དེ། །རྒྱལ་དཔོན་ནོར་དང་རྒྱ་མཚོ་ཆར་
དང་ཆུ། །མེ་ནི་ཤིང་སྐམ་འགྲོ་ཀུན་བདེ་ངོམ་མེད། །བླུན་ཞན་དོན་ཆུང་ཡོན་
ཏན་ཕྲ་མོས་ཚིམ། །ཁབ་མིག་སྐུད་ཕྲ་རྨིག་རྗེས་ཆུས་དགང་སླ། །དམ་པ་མཐོ་
ཐོབ་ཀྱང་ཀུན་བདེ་སྡུག་ཤེས། །ཉི་མ་མཐོར་སླེབ་རི་ལུང་ཐང་གཤོང་གསལ། །
ངན་མཐོར་སླེབ་གཞན་སྐྱིད་སྡུག་གཏན་མི་མཐོང་། །རི་མཐོའི་རྩེར་ཕྱིན་གཤོང་
ཡང་ཐང་ལྟར་མཐོང་། །མཁས《པ》ཆོས་ལས་ཕྲལ་ཉ་མོ་ཆུ་བྲལ་འདྲ། །བླུན་
དགེ་ལ་སྤྲད་བྱི་ལོང་སར་བཏོན་སྤུན། །དམ་པ་རྟག་སྤྲོ་ནགས་མཛེས་ཁུ་བྱུག་ཟླ། །
མི་ངན་རྒྱུན་འཁྲུགས་བཙོན་ཚུད་རྐུན་མར་མཚུངས། །ཆུ་ལ་ཏིལ་སྣུམ་སྟེང་ཁྱབ་
མར་འཁྱག་བྱིང་། །དམ་པས་ཡོན་ཏན་སྦ་ལ་བློ་ཆུང་འཕྱར། །རྒྱ་མཚོར་རིན་
ཆེན་བྱིང་ལ་ཤིང་བལ་གཡེང་། །རིག་བསླབ་བཟང་ལ་ཡོན་ཏན་ངན(ལ）སྐྱོན་
འགྱུར། །ཆར་བབས་ཉ་ཕྱིས་མུ་ཏིག་སྦྲུལ་ཁར་དུག །ཡོན་ཏན་ལྡན་པ་ཆུང་ཡང་
ཆེན་པོས་བཀུར། །ཟླ་ཚེས་ཕྲ་ཡང་དབང་ཕྱུག་སྤྱི་བོར་བཅིངས། །དེ་མེད་ཆེན་
པོའང་གུས་པས་བཀུར་བ་མིན། །ས་ཆེན་ཡོངས་ཀྱིས་རྐང་པས་བརྫིས་ལ་ལྟོས། །
111



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
མཁས་གཅིག་ཡོངས་ཟིལ་གནོན་ལྟར་བླུན་མང་མིན། །སེང་གཅིག་གླེང་བརྒྱ་
སྐྱོད་ཀྱང་ཁྱི་ཁྲིས་མིན། །རྒྱལ་དཔོན་རང་ཡུལ་རིག་བསླབ་ཡུལ་ཀུན་མཆོད། །
སྒྲོན་མེ་ནང་གཅིག་ཉི་མ་གང་དུའང་གསལ། །མཁསཔ）གངcདུཕྱིན་ཀྱང་
འཇིགས་མེད་སྒྱུ་རྩལ་སྒྱུ། །ཤེས་མཚུངས་བླུན་པོ་བག་གསར་བྱིས་ཕྲུག་ཟླ་། །དམ་
པ་ཡོན་ཏན་ཆེ་བཞིན་མི་དྲེགས་འཇམ། །གཞོན་ཡང་ཚུལ་གནས་རྒས་ཀྱང་
གདུང་མེད་སྤྲོ། །གཟི་བརྗིད་ཆེ་ཡང་ཀུན་བྱམས་བཀུར་ཀྱང་དུལ། །སྣུམ་སྟོང་
ལྟོས་མེད་རིན་ཆེན་སྒྲོན་མེ་ཡིན། །གཤིས་ངན་རིག་བསླབ་ང་རྒྱལ་འགྲན་སེམས་
རྒྱུ། །ཆུ་ལ་མེ་འབར་མཚུངས་ལོག་དེའི་ཡོན་ཏན། །བྲང་འགྲོའི་མགོ་ལ་ནོར་བུ་
སྐྱེས་འདྲ་ཞིང་། །ཙན་ལྗོན《རྩེ)ཁྱུང（བར)སྤྲེལའོག)སྦྲུལ་གནས་བཞིན་སུས་
བསྙེན། །བཟང་པོར་ཕན་གདག་འཚོ་བར་འབྱོར་མ་ཟད། །རྒུད་ཀྱང་བརྗེད་
མེད་དུང་དཀར་བསྲེགས་ཀྱང་དཀར། །དེ་ལ་གནོད་བྱས་ཁྲོས་ཀྱང་ཚུར་ཕན་
མང་། །རྔ་ལ་དབྱུ་གུས་བརྡུངས་ན་སྒྲ་སྙན་སྒྲོགས། །ཆོས་སྲུང་ཁྲོས་པས་ལྷག་
པར་སྐྱོང་མིན་ནམ། །ངན་ལ་གནོད་བྱས་ལྟ་ཅི་ཕན་ལའང་འཚེ། །གཤིན་རྗེ་
ཁྲོས་ན་སྨོས་ཅི་འཛུམ་ཡང་གསོད། །དེ་ལ་ཕན་བྱས་ཕལ་ཆེར་སྐྱོན་དུ་མཐོང་། །
སྒྲོན་མེའི་སྣང་བར་སྲིན་བུ་ལོག་སྣང་བརྒྱུ། །གངྒཱའི་ཆུ་མེངར་རྒྱ་མཚོར་ཚྭ་ཆུར་
ལྡོག །དམ་པ་ཁྲོས་ཀྱང་འདུམ་སླ་གཤིས་ངན་མིན། །གསེར་ནི་ས་ཡང་བཞུ་ནུས་
རྩྭ་འཇམ་མིན། །ངན་པ་ཅུང་ཟད་ལ་ཁྲོ་ཆེར་མགུ་དཀའ། །གོས་གསར་དྲི་ངན་
འགོ་སླ་འབད་སེལ་དཀའ། །བཟང་པོ་བསྟེན་སླ་ངན་དང་གཏན་འགྲོགས་
དཀའ། །ཆུ་བུམ་གང་བ་འཁུར་སླ་ཕྱེད་ཅན་དཀའ། །བཟང་བསྟེན་ཡོན་ཏན་
112



ཆོས་ཚན་བཞི་པ། མིའི་ཆོས་ལུགས་ཀྱི་བསྟན་བཅོས་མེ་ཏོག་ཕྲེང་མཛེས།
བདེ་སྐྱིད་ངང་གིས་འཕེལ། །རི་རབ་གནས་བྱགསེར་མདོག)རྩྭ་ལ་ཆར་བབས《རྒྱས་
འདྲ། །མི་ངན་བསྟེན་གང་མཐར་འཕོང་མྱུ་གུ་དུག །ཤིང་སྲིན་རྨ་འབུ་དྲེའུ་སྡོམ་
ཕྲུག(གཞི་འཇོམ）མཚུངས། །བཟང་དང་ཆེ་འགྲོགས་མཐོར་འགྱུར་དགྲས་མི་
ཚུགས། །ལྗོན་དྲང་འཁྲི་ཤིང་ཆུ་ཐིགས་མཚོར་ལྷུང་ཟླ། །ངན་པའི་ཆོས་ནོར་ལ་
རེ་མཐར་འཕོང་ངེས། །མེ་མཆེད་མ་ལ་ཙན་དན(བསིལ་ཀྱངགྱིས་ཀྱང་བསྲེག །
ཡོན་ཏན་སློབ་དཀའ་ངན་སྐྱོན་ངང་གིས་འགོ །དྲི་ཞིམ་བགོ་དཀའ་མདའ་དུག་
སྦལ་རྨ་སླ། །མཁས་པའང་ངན་ཁྲོད་རིང་གནས་སྐྱོན་འགོས་སྲིད། །ཆུ་འདམ་
འདྲེས་ནང་ངང་བའང་དྲི་ཅན་འགྱུར། །བླུན་ཁྲོད་བློ་ལྡན་ལྷུང་ན་དམ་པ་དྲན། །
ཉི་མས་གདུང་ན་ལྷག་པར་ཟླ་འོད་འདོད། །རྨོངས་པས་མཁས་མཐོང་སེང་གེར་
འབྲུག་སྒྲ་འདྲ། །བླུན་མཐོང་ཚ་གདུང་ག་བུར་འཕྲད་ལྟར་དགའ། །རྨོངས་ཁྱུར་
མཁས་ལས་གཡོ་ཅན་མགོ་མཐོ་བཀུར། །མུན་ཁྲོད་ཤིང་རུལ་ལྗང་གསལ་མེ་ལོང་
མིན། །བླུན་བརྟན་དེད་ཐོབ་རྟོགས་སྐྱེ་མྱུར་བའང་སྲིད། །བྱི་བ་ཕ་ཝང་བ་ལང་
སྤུ་དུར《བརའགྱུར། །དམ་པའི་དྲུང་དུ་བླུན་སྨྲ་བྲག་ཅའི་ཟླ། །ནོར་བུའི་གམ་
དུ་འཆིང་བུས་གཟི་མི་ཕྱིན། །མཁས་ཁྲོད་རྨོངས་འཐོམ་བླུན་ཁྱུར་མཁས་གནས་
མིན། །ངང་ཁྱུར་འུག་པ་ཕག་ཁྲོད་རྟ་མི་མཛེས། །མཁས་པའི་བྱ་ཟུང་དབེན་
གནས་ཡང་ན་བཀུར། །མེ་ཏོག་དབེན་རིང་གནས་སམ་སྤྱི་བོའི་རྒྱན། །བླུན་པོའི་
བྱ་ཟུང་གཞན་འཚེའམ་རང་ཉམས་སྡོད། །མདའ་བརྡེག་གཞན་རྨས་ཡང་ན་
རྡོར་བརྡབ་འཆག །མཁས་མཆོད་རན་ཙམ་བླུན་བཀུར་ཅི་ཐོབ་འཁྱེར། །འོ༼མ]
སྦྲང(རྩི)རིམ་ལེན་བ（དང)བུང《མ༽བསད(ན)རྒྱུན་གཅོད། །མེ་ཏོག་མཁན་
113



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
，
-
，
-
-
-
གྱིས《མེ་ཏོག༽དེ་ཙམ་བླང་རྒྱན་བྱེད། །བུད་ཤིང་སོལ་མཁན་རྩད་ནས་འབྱིན་
མིན་ནམ། །བློ་ལྡན་ཡོན་ཏན་གྱིས་གནོན་ཐབས་ཀྱིས་བསྲུང་། །མདའ་དྲང་གིས་
གསོད་ཕུབ་འཁྱོགས་ཀྱིས་ལུས་བསྲུང་། །བློ་ཞན་གནོན་སྐྱོབས་ཆུང་ནུས་ཆེ་མི་
ནུས། །རླུང་གིས་སྒྲོན་མེ་ཆུང་གསོད་ནགས་མེ་སྦོར། །མཁས་པས་མི་བསྲུན་
ཐབས་སམ་རྩུབ་མོས་འདུལ། །དངུལ་ཆུའི་གཡའ་རྩི་སྦྱང་ན་བདུད་རྩིར་འགྱུར། །
ཡང་ན་རྟ་རྒོད་བུ་སློན་གསེར་བརྡུང་འདུལ། །བླུན་པོས་རྡོ་བྲག་བརྡེག་བཞིན་
ཕན་ཚུན་འཕོང་། །དམ་པ་གྲོང་གནས་ཀྱང་དུལ་རྫོང་པད་འདྲ། །མི་བསྲུན་
དབེན་པར་གནས་ཀྱང་སྟག་གི་སྤུན། །ངན་པས་དབྱེན་བྱེད་བཟང་པོས་དེ་
འདུམ་འབད། །ཁབ་ཕུག་བུ་ག་སྐུད་པས་རིམ་གྱིས་འགེང་། །རླུང་གིས་རྡུལ་
གཏོར་ཆར་བས་གནོན་པར་བྱེད། །ངན་ལས་ཡོན་ཏན་འབྱུང་སྲིད་འདམ་ལས་
པད། །སྨད་འཚོང་རྐང་བརྡེག་མྱ་ངན་མེད་ཤིང་བཞད། །བཟང་ལས་སྐྱོན་སྲིད་
སྒྲོན་མེའི་རྩེར་དུ(བ】འབྱུང་། །ཆེན་པོ་འཁྲོས་རྒྱལ་རྡོ་ཆར་གནམ་ལྕགས་འདྲ། །
ཆུང་འཁྲོས་རང་ཕམ་ཆུར་འཕྲད་རྡོ་ཐལ་འགྲན། །དམན་དྲང་བསྟེན་མཁས་
འཁོར《དང༽གྲོགས་མཆོག་འགྱུར་སྲིད། །བམ་སྒྲུབ་དངོས་གྲུབ་གསེར་དུ་འགྱུར་
ལ་ལྟོས། །རང་བསྟོད་ཆེ་ན་གཞན་འཕྱ་བླུན་ཁྱུར་འགྲོ། །སྨྱུག་མ་མེ་ཏོག་ཤར་ན་
ཤིང་རང་སྐམ། །གཞན་སྐྱོན་མི་བརྗོད་རང་ལའང་དེ་ཡོད་སྲིད། །མི་གཙང་གྱེན་
གཏོར་ཕྱེད་ཙམ་རང་མགོར་འབབ། །རང་ལ་ཕུན་ཚོགས་ལྡན་ཀྱང་གཞན་མི་
བརྙས། །ཆུ་གཏིང་མ་བརྟགས་བརྒལ་ནས་ཆུ་ཁྱེར་མང་། །ངན་མང་བརྙས་མིན་
བྱིའུ་མང་འཕུར་གྱིས། །ཉི་སྒྲིབ་རྒྱུ་སྤུན་མང་འདོམ་གཞིག་དཀའ་ཡོད། །མ་
4



ཆོས་ཚན་བཞི་པ། མིའི་ཆོས་ལུགས་ཀྱི་བསྟན་བཅོས་མེ་ཏོག་ཕྲེང་མཛེས།
བརྟགས་དགོས་མེད་ཚིག་རྩུབ་སྨྲ་མི་རུང༌། །སྨྱོ་སྨྲ་ཡིད་མི་ཆེས་ཤིང་རང་གཞན་
གནོད། །ལག་མཚོན་རྨས་སོས་ཁའི་མཚོན་རྨ་སོས་དཀའ། །གསེར་སྣོད་ཆག་
ཀྱང་བཟོ་སླ་རྫ་ཆག་མིན། །གྲོགས་ལའང་གསང་ཚིག་མི་སྨྲ་ཁྲོས་ཚེ་འཚེ། །བྱི་
བས་དགུན་རྒྱུགས་དུག་ནི་དཔྱིད་དུས་ལྡང་། །བརྟན་འཇམ་སྨྲ་ཉུང་མི་ལ་བཟོན་
བྱ་དགོས། །སོ་ཀའི་སྤྲིན་བར་ཉི་མས་ལྷག་པར་གདུང་། །ཚུལ་འཆོས་རྫུན་གཡོ་
ཤེས་སླ་ཡིད་མི་རྟོན། །བྱིས་པ་འོ་དྲོན་ཁ་ཚིག་ཞོར་ཕུ་འདེབ། །གྲོགས་བསླུ་མི་
བྱེད་ངང(བསམཚོར་མཚན(མོ)ཟླ་གཟུགས། །པད(མའི》རྩར་འཁྲུལ་སུན་
ཉིན《ཡང》པད་དངོས་རྩ(བ)ར་དོག །ཀུན་ལ་དྲང་མིན་འཁྱོག་ལུས་ཤིང་དྲང་
གཅོད། །རྟག་ཏུ་མཉེན་མིན་འདམ་བུ་སུས་མི་གཅོད། །ཀུན་ལ་བཙན་མིན་རིན་
ཆེན་ཀུན་འབིགས་བྱེད། །ཕ་ལམ་ར་རུས་གཅོད་པ་མ་མཐོང་ངམ། །ཧ་ཅང་
འདོད་ཆེ་ང་ལ་ནུས《སུམ་ཅུ་རྩ་གསུམ་ལས་ལྷུངརྒྱལ་སྤུན། །ནོར་གཉེན་ཆུང་ཐལ་
བྱིའུ་ཆུང་མས་བོར་འདྲ། །ནོར་བསོག་ཅུང་ཟད་རེས་འཕེལ་གྲོག་མཁར་
མཚུངས། །ཧ་ཅང་བདོག་སྤེལ་འཛད་མྱུར་མིག་སྨན་ལྟོས། །ནོར་དང་རིག་པ་
མཛའ་བཟང་རྒྱུན་དུ་དགོས། །མེ་ལྕགས་བཟང་ཡང་སྤྲ་རྡོ་འབྲལ་མེད་དགོས། །
བག་མེད་ངན་ལས་བྱོལ་དཔའ་མི་བྱོལ་བླུན། །སེངྒེ་མི་གཙང་ལ་བྱོལ་སྨྱོན་གཡང་
འཕྱོང་། །མི་ལྕོགས་མི་འོས་བསྐུལ་ཀྱང་ཅི་ལ་འཇུག །ཟས་ནོར་བྱིན་བསྟོད་ཙམ་
དགོས་མེར་འཕྱོང་ངམ། །བཟང་པོས་ཕན་ལན་མྱུར་འཇལ་ངན་པས་མིན། །
གཤིན་སར་བཏབ་འཁྲུངས་ཚྭ་སྒོ་ཅན་སར་མིན། །ཉེ་གཉེན《གྱིས》འཚེ་ན་དགྲ་
ཡིན་རིང《ཡང》ཕན༼ན༽གཉེན། །ཉེ་ལུས་ནད་དགྲ་ཡིན་དབེནcརིང)རིའི་སྨན་
115



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཕན་མཐོར(མཐོང)། །མི་མཐུན་ཉེ་རིང་ཡིད་མཐུན་རིང་ཡང་ཉེ། །ཆུ་པད་མི་
འདྲེས་ཟླ་འོད་ཀུ་མུད་འགྲོགས། །དམ་པའི་ཚིག་རྩུབ་ཚེར་འབྲས་གཏར་བསྲེག་
འདྲ། །སེམས་ངན་སྙན་སྨྲ་གསེར་རིའི་དུག་ཆུར་མཚུངས། །གཞུང་ངན་རྒུད་ཚེ་
འདོར་ཀྱང་གཞུང་བཟང་མིན། །པགས་རྙིང་སྦྲུལ་འདོར་མ་ཡིས་བུ་མི་འདོར། །
རྒྱལ་ངན་བཤེས་གྲོགས་ཉེ་དུ་ཁྱིམ་མཚེས་ངན། །ཡུལ་ངན་ཁེངས་གཏུམ་འཐབ་
དགའ་འཚོགས༼པ་ལ)བསྙེན་འཇིགས། །ཁྱད་པར་མཛའ་བོ་ངན་འདྲའི་དགྲ་
མེད་དེ། །མཚོན་དུག་མཆེ་སྡེར་རྭ་ཅན་མི་བསྲུན་མཚུངས། །རྩྭ་མེ་སྤྲིན་གྲིབ་
སྲང་མདའ་བཞིན་འགྱུར་གཡོ། །འབྱོན་དུས་མངོན་དུ་སྙན་སྨྲ་རྩེ་འཛུམ་བསྟོད། །
རྫུན་དབྱེན་ཕྲག་དོག་གཞན་སྐྱོན་གླེང་ལ་དགའ། །ངང་ཐུང་མགུ་དཀའ་དྲིན་
བརྗེད་ཕན་ལན་མེད། །ངོ་ཚ་ཁྲེལ་འདས་དྲེགས་རྒོད་གཡོ་སྒྱུས་བསླུ། །ལྐོག་སོང་
མི་སྙན་མཚང་གསང་དགྲ་ལའང་སྒྲོགས། །དུག་མཛེས་འཕྱོན་མ་རྒྱ་ཤུག་འབྲས་
བུcཁDའི་སྤུན། །དེ་ཡིས་གནོད་ལྟར་དགྲས་ཀྱང་ག་ལ་ནུས། །སེངྒེ་རྐང་འཐུང་
རང་སྐྱེས་སྲིན་བུས་ཟ། །ཡོན་ཏན་མི་འཛིན་སྐྱོན་བསོག་ཆུ་ཚག་ཟླ། །ཁ་སེམས་
མི་མཐུན་ཁོང་རུལ་སྔོན་མཛེས་དང་། །དུག་ཟན་རྨ་བྱ་གསེར་གྱི་སྣག་བུམ་
མཚུངས། །ངན་ལ་གྲོས་གདབ་སྦྲུལ་ལ་འོ་བླུད་འདྲ། །དུག་རིམས་སྨན་སྔགས་
ཀྱིས་ཐུབ་མི་བསྲུན་མིན། །རང་བཞིན་ངན་མིར་གདམས་ངག་བྱིན་མི་ཕན། །ཁ་
བ་ཉི་མས་གདུང་ཡང་གྲངས་རང་བཞིན། །ངན་ལ་ཕན་བརྒྱ་གདག་ཀྱང་ཉེས་
གཅིག(གིས》འཁྲུགས། །རིམ་བསྐྱེད་མེ་ཏོག་སེར་བས་སྐད་ཅིག་འཇོམ། །བླུན་
གཏུམ་མཛའ་བྱས་ཁྱི་སྦྲུལ་ལ་རྩེད་དང༌། །མཆིལ་རྩེའི་ཤ་ལ་ཆགས་པའི་ཉ་མོ་
5



ཆོས་ཚན་བཞི་པ། མིའི་ཆོས་ལུགས་ཀྱི་བསྟན་བཅོས་མེ་ཏོག་ཕྲེང་མཛེས།
འདྲ། །མི་ངན་འབྲེལ་མེད་མི་ལའང་གནོད་པ་བསྐྱེལ། །མེ་ཏོག་གནོད་མེད་
གནས་ཀྱང་བ་མོས་སྐེམ། །མ་རབས་མཐོ་སར་བཏོན་ཀྱང་ངན་སྤྱོད་གཉེར། །ཁྱི་
གུ་ཁང་སྟེང་བཏོན་ཀྱང་ཐུར་ལ་བལྟ། །ངན་གོམས་བཟང་ལྟར་བཅོས་ཀྱང་རང་
མཚང་ངོམ། །སྤྲེའུར་ཟ་འོག་བཀླུབས་ཀྱང་རང་སྤྱོད་ངོམ། །གཡོ་ཅན་སྙན་
བསྟོད་གུས་ཚུལ་བསླུ་མེད་དེ། །སྨད་འཚོང་དགའ་འཛུམ་སྐྱེས་པ་འབྲིད་ཆེད་
ཙམ། །དོན་སྨྲ་མང་མིན་དགྲ་གང་ཡོད་མི་ཤེས། །རྩྭས་གཡོགས་མེ་དོང་དུག་
བུམ་ཁ་འོ《མ》འགྲན། །དགྲས་ཀྱང་ཕན་ཚུན་གཏམ་སྙན༼ལ》ཡིད་བརྟན་མེད། །
བྱི་ལས་ལུས་སྐུམ་རྔོན་པས་གླུ་ལེན་གསོད། །དགྲ་ལ་བཟོས་བྱས་ཚིག་འཇམ་སྨྲ་
བས་འདུལ། །རྟ་རྒོད་བྱུག་ཅིང་འཕྲུག་པས་འདུལ་མིན་ནམ། །སེང་བོང་ཆུ་སྐྱར་
བྱ་གག་བྱ་རོག་ཁྱིའི། །བསླབ་སྤྱོད་ཉི་ཤུས《བྱ་བ་གང་ལའང་ཐེ་ཚོམ་མེད་འཇུག་སེངྒེ།
དབང་པོ་བསྡམ་ལ་ཡུལ་དུས་གང་དུའང་རྟོག་དཔྱོད་བྱེད་དེ་མཛད་པ་ཆུ་སྐྱར། ཐོ་རངས་
ལྡང་ལ་འཐབ་དཀའ་ཉེ་དུར་ཟས་སྙོམས་འགྱེད་མོར་གནོན་ཉེ་བར་སྤྱོད་ཁྱིམ་བྱ། མི་མངོན་
འཁྲིག་ལ་སྡོམ་པ་དུས་སུ་གནས་འཆའ་བག་ཡོད་ཡིད་མི་ཆེས་བྱ་རོག་མང་ཟ་ཉུང་ཆོག་
རབ་གཉིད་མྱུར་སད་སྙིང་ཉེ་དཔའ་བརྟན་ཁྱི། ཁལ་བཟོད་གྲང་ཚ་ལ་མི་སྐྱོ་ཆགས་ཤས་
ཅན་བོང་བུ་དགྲ་ཡིས་མི་ཚུགས་གྲགས། །ནོར་མེད་ཟས་ཞིམ་གོས་རྒྱན་འདོད་
དགའ་ཁེངས། །རིག་པ་མ་སྦྱང་རྩོད་རྩོམ་བཞད་གད་རྒྱུ། །དཀའ་ཐུབ་ཅན་
ཚོལུས་འཇམསྔར་དགྲ་ཧ་ཅང《རྒྱལ་དཔོན་ཡང》མཛའ། །དཔའ་འཐབ་རྨ་
མེད（ལུས་མཛེས་མ་གཅིག་པུར་ཉལ་ཁུང་མེད་ཆང་འཐུང》ཡིད་མི་ཆེས་པའི་གནས། །
ཕྲ་མ་རྫུན་ཚིག་ཡིད་རྟོན་ཧ་ཅང་རྒོད། །ཚིག་རྩུབ་འགྲོན་བརྙས་ཕྲག་དོག་བསླུ།
རྣམས)འཁྲུགས་གཞི། །དགེ་སྦྱོང་རྩེད་འཇོ་བཙུན་པ་འཚོ་སྡིག་འགའ། །རྒྱལ་
117



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དཔོན་གྲོང་མཉུལ་རྫུན་སྨྲ་མི་རིགས་ལས། །བློ་སྟོབས་ལྡན་རྒོལ་བྱ་མང་མི་ལྕོག་
རྩོམ། །བག་མེད་ཚོང་རྩེད་མང་འཁོན་ངན་བློ་གཏོང་། །དབེན་རྫུན་ཁེངས་གཡོ་
རྐུ་འཕྲོག་ཁ་རྦད་ཆེ། །མི་ཆེན་འདུ་འཛིར་གཡེང་སོགས་ཉེས་སྤྱོད་ལས། །ཁེ་
ཕྲན་ཙམ་བལྟ་གཏམ་ངན་འོང་མི་འཛེམ། །མི་ཉན་བསླབ་བྱ་ང་རྒྱལ་ཅན་མཚང་
འབྲུ། །དྲིན་ཅན་སུན་བྱེད་དགྲ་བོ་གཉའ་བར་ཤོར། །སྣ་ཐུང་མི་ལ་ཀུ་རེ་རང་
འཕོང་གཞི། །འདོད་གདུང་ཁྲེལ་འདོར་བསྲེས་གདུང་སྟོབས་མདངས་མེད། །
ནད་གདུང་གཉིད་བདེ(མང》ངལ་དུབ(ལབརྩོན（པ）འཇིགས（པ）མེད། །སྲིད་
ཆེ་སྡིག་ལྟུང་དམུས་ལོང་གཟུགས་མི་མཐོང་། །དྲེགས་ཆེ་རང་སྐྱོན་རྨོངས་མིས་
ཆོས་མི་མཐོང་། །འདོད་ལྡན་འདོད་སྤྱོད་བརྐམ་ནོར་ངོམ་མེད་དེ། །མེ་ལོང་
བྲག་ཅ་སྤོས་སྣོད་གཟར་བུ་མཁའ། །ཇི་བཞིན་མིག་སོགས་གཟུགས་མཛེས་
སོགས་ངོམ་མེད། །ཕྱེ་ལེབ་རི་དྭགས་སྦྲང་ཉ་གླང་པོ་ལྟོས། །རྒྱལ་པོ་བུད་མེད་བློ་
གཞོན་གཡོ་ཅན་མིས། །འཁྲིད་སླ་ལོང་བ་ཡུར་ཆུ་འཁྲི་ཤིང་འདྲ། །སེམས་ཀྱིས་
ཆོས་དང་སྦྱོར་བས་རིག་པ་བསྲུང་། །རིགས་ནི་ངང་ཚུལ་བྱི་དོར་གྱིས་ལུས་
བསྲུང་། །ཞོལྗམ་ལང）གསར《དྲོན)ཆང(སེར)གསར་ཤ་སྐམ《ཉིན་རེའི》གཟེར་
བཞིར་ཟས། །ཉིན་གཉིད《སྒོམ་སོགས）སེམས་ལས་ཟས་ལོག་ལུས་སྟོབས་འཕྲོག །
ཤ་གསར་དར་བ་འབྲས་ཆན་ཆུ་དྲོན་ཁྲུས། །དུས་བཞིར་ཡུལ་མཐུན་སྤྱོད་ཤེས་
ལུས་སྟོབས་རྒྱས། །ཕྱི་ཐག་ཐུང་ལ་འཕྲལ་དགའམ་ཁ་འཇམ་ཡང་། །གཏིང་རྩུབ་
དྲེགས་འབྲེལ་གལ་ཆུང་གཏམ་ལས་འབད། །སྡུག་བྲལ་ངན་འགྲོགས་དབུས་དུས་
མཛའ་བོས་དོར། །རང་མིས་བརྙས་སྨོད་བུ་ལོན་ཡིད་གདུང་རྒྱུ། །ཞི་དུལ་སྤྲོ་
118



ཆོས་ཚན་བཞི་པ། མིའི་ཆོས་ལུགས་ཀྱི་བསྟན་བཅོས་མེ་ཏོག་ཕྲེང་མཛེས།
-
-
ཟ
རིང་མཐུན་འཛུམ་གསོང་པོར་སྨྲ། །འདོད་པ་ང་རྒྱལ་སྲེད་ཆུང་ཁུར་ཆེར་མེད། །
སེམས་ཡངས་འདུ་ལོང་རྩོད་སར་རྟག་མི་འགྲོ། །གྲོགས་འཁོར་སྤོ་བསྟེན་མི་མང་
བདེ་སྐྱིད་གནས། །ཕྲད་མ་ཐག་མིར་མཛའ་དང་བློ་གཏོད་སྤང་། །དགའ་འཕྲལ་
འཛུམ་ཆེ་ཁྲོས་འཕྲལ་བཞིན་བསྡུ་སོགསམིག་ལོག་དྭངས་འཛུམ་མཆུ་འབུག་གཉེར)།།
མི་ཞིམ་ཁ་གཉེར་ཞིམ་ཧུབ་ཆེ་མཚོན་འདོར། །ཡོངས་ལ་ཁ་འཇམ་ཁོང་གྲིམ་
སྤྱང་པོའི་ཕུལ། །ཁེངས་ལྡན་གྱིས་ཚུལ་བསྟོད་མགུ་ཐ་མལ་ཟས། །བློ་གཏད་
མཚང་འབྲུ་བློ་གསལ་བདེན་སྨྲ་དགའ། །མཁས་པ་ཟབ་བཤད་བླུན་པོ་རང་
མཐུན་མགུ། །མཁས་མཐོང་བག་གཏོང་རྒྱལ་སྨྲ་ལན་རེ་ཙམ། །རྒྱན་མཆོག་ཡོན་
ཏན་བསྲུང་མཆོག་གནོད་བཟོད་ནུས། །གྲོགས་མཆོག་མི་བསླུ་བདེ་མཆོག་སེམས་
སྐྱིད་པ། །སྦྱིན་མཆོག་སྦྱིན་གསུམ་འཛང་མཆོག་རང་དོན་མཁས། །དཔོན་
མཆོག་སྤྱིར་སྙོམས་འཁོར་མཆོག་སུན་མེད་ཡིན། །རྟུལ་ཕོད་བརྩོན་བརྟན་སྟོབས་
ཆོས་བློ་ལྡན་དཔའ། །ཚོད་ཤེས་ཕ་རོལ་གནོན་མཁས་ལྷ་འདྲེའང་འཇིགས། །
མཁས་ཀྱང་མི་ཁེངས་ཕྱུག་དཔའང་ཀུན་མཐུན་དུལ། །འབྱོར་ཚེ་གཏོང་ཕོད་
རིག་བསླབ་བསྟོད་བྱའི་གནས། །ཡོན་ཏན(དང་ཤེས་རབ《ལུགས་དྲིས༽བསླབ
34 KỸ NC su 95153KL IBTT55G KETING5335
ལས་ཆེ་བཀུར་དེའང་ཐ་དད། །དྲེགས་ཀྱང་བློ་ཞན་ཆེ་ཡང་ཡོན་ཏན་ཆུང་། །
རབ་བྱུང་བསླབ་ལྷོད་རྒྱལ་དཔོན་རིགས་རུས་དམན། །ཚོགས་གཙོ་ན་གཞོན་
ཕྱུག་པོ་སེར་སྣ་ཆེ། །དཔའ་བོ་བླུན་ཀྱང་གཞན་ལ་བརྙས་ན་སྨོད། །རང་མཉམ་
རང་བསྟོད་ཁེངས་ན་འགྲན་པའི་གནས། །བར་མ་ཀུན་ཞི་བཏང་སྙོམས་བྱམས་
119



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
ཡུལ་ལོ། །དབུལ་དང་སྡར་མ་བླུན་པོ་རྩྭ་བཞིན་མོད། །བརྒྱ་ནང་ཕྱུག་པོ་སྟོང་
ཁྱུར་དཔའ་བོ་དཀོན། །འབུམ་ཁྲོད་མཁས་དཀོན་རིན་ཆེན་དབང་རྒྱལ་འགྲན། །
རི་ཀུན་སེང་གེ་ནགས་ཀུན་ཙན་དན་དཀོན། །སྲོག་ནོར་བདེ་སྡུག་དགྲ་གཉེན་
གྲོགས་མི་བརྟན། །ཟིལ་གློག་ཆུ་བུར་མཚོ་རླབས་དབང་གཞུ་འདྲ། །མཁས་པའི་
སྙན་གྲགས་བརྩམས་པའི་བསྟན་འཆོས་བརྟན། །ཚངས་པའི་རིག་བྱེད་བྲག་
བརྐོས་ཡི་གེ་མཚུངས། །དམ་པ་རྒྱལ་དཔོན་དཔའ་ཕྱུག་ཡུལ་དུས་རིང༌། །བསྐལ་
ཀྱང་གྲགས་པའི་ཕོ་ཉས་ཉེ་བར་བྱེད། །དཔག་ཚད་བཞི་ཁྲིའི་ཉི་འོད་སར་འབབ་
དྲོ། །ཁྱབ་འཇུག་མང་བཀུར་རྒྱལ་གཏམ་ད་བར་གནས། །བཀུར་བསྟིས་མི་
དྲེགས་བརྙས་ཀྱང་མི་འཁྲུགས་དྲང་། །དུས་མིན་མི་སྨྲ་སྐབས་བབས་རྒྱས་ཟབ་སྨྲ། །
ཉེ་རིང་ཀུན་གྱི་ཡིད་འཕྲོག་སྒྲོ་མདོང་འདྲ། །འགྱུར་མེད་ཡ་མཚན་ཆེར་འགོད་
མཁས་ཚུལ་ལོ། །མདོར་ན་ཡ་རབས་སྤྱོད་ཉམས་ངན་དད་དུས། །ཡུལ་དུས་དག་
གཉེན་བར་བསྟུན་བྱ་སྤྱོད་གང་། །རྣམ་དཔྱོད་ཀྱིས་བརྟགས་རང་རང་འཚམས་
འོས་འཇུག །དེ་ཉིད་འཇིག་རྟེན་སྤྱང་པོའི་ཡང་རྩེ་ཕྱིར། །མཁས་དང་རློམ་
ཁེངས་དམ་པ་ཟོབ་ཅན་ནོར། །བཙུན་དང་ཚུལ་འཆོས་གླེན་དང་དྲང་པོ་ནོར། །
བློ་ཤེད་ཆེ་དང་བླུན་དཔའ་ཇོ་བཟང་བརྫུ། །ཟོག་པོ་ཚེ་བློས་བཏང་བ《སྤྱང་པོ་
མགོ་སྟོང》ནོར་ས་ཡོད། །ཕོ་རྒོད་ཡིན་མིན་དགྲ་གཉེན་འདུལ་སྐྱོང་དུས། །ཟབ་
དང་མི་ཟབ་གཏམ་ལས་གསང་མི་གསང་། །གྲུང་དང་མི་གྲུང་རང་མགོ་ཐོན་མི་
ཐོན། །སྤྱང་གླེན་རང་དོན་ནོར་མི་ནོར་གྱིས་ཤེས། །རྗེ་དཔོན་བྱེད་ཚེ་ཕམ་ལེན་
རང་འདོད་བསྐྱུང་། །མི་ཆེ་ཡོན་ཏན་ཅན་ཁྱུར་ཚུད་ཁེངས་བསྐྱུང་། །སྐྱིད་དུས་
120



ཆོས་ཚན་བཞི་པ། མིའི་ཆོས་ལུགས་ཀྱི་བསྟན་བཅོས་མེ་ཏོག་ཕྲེང་མཛེས།
མིར་བསྟུན་སྡུག་ཚེ་ཁོག་ཡངས་དགོས། །གྲོས་འདུན་ལེགས་ན་དྲེགས་བྲལ་ཚོད་
ཟིན་དགོས། །སེམས་ཀྱི་འཆར་སྒོ་མང་ཡང་ཁར་མི་འབྱིན། །བཟང་བསྟོད་ངན་
སྨད་སྔ་མིན་ཕྱིས་འགྱུར་མང་། །མ་བཅོལ་མི་ལྕོགས་མི་འོས་ལ་འཇུག་མིན། །
ཆུང་ངུའི་རྐྱེན་ལའང་མ་བརྟགས་དགའ་ཁྲོས་མིན། །བཟང་ནང་མི་སེམས་མགོ་
སྟོང་ངག་མི་ཉན། །དཔེ་ངན་གཞན་ལ་མི་གཏོང་རང་ལ་འཁོར། །ཤེས་བཞིན་
ཁྱད་གསོད་མ་བཏུལ་ཕྱིས་འབྱུང་མོད། །དགྲ་དངོས་གདོང་ཐུག་རྩུབ་སྤྱོད་ཤིན་
ཏུ་འབར། །ཆ་རྒྱུས་མེད་མིར་བློ་གཏད་ཕྱིས་འགྱོད་སྲིད། །གཉེན་མཛར་ཕྲག་
དོག་ཆེ་ན་ནམ་ཞིག་འཁོན། །འཁོར་གཡོག་བྲན་ལ་རྩུབ་ཆེ་འཁོར་མཁན་ཉུང་། །
རང་ཉེར་སྐྱོན་བཤད་ཕྲལ་གནོད་འདྲ(ཡང་》ཕྱིས་ཕན། །སྔར་དགྲར་གྱུར་མྱོང་
མི་བརྟན་ངན་སེམས་ཅན། །མི་འོས་དཀྲུགས་ཤིང་བྱེད་མིར་གྲོས་མི་འདྲི། །
མཁས་གོམས་རྒན་དྲང་ཤ་ཚ་ཅན་ལ་འདྲི། །གྲོས་མཐིལ་ཐོག་ཏུ་མ་ཁེལ་སྒྲོགས་
དེ་བླུན། །ཧ་ཅང་དཔྱད་མང་གྲོས་འཇིགས་འགྲུབ་ངེས་སྒྲུབ། །མ་བསམ་ཞལ་ལྕེ་
མ་གྲུབ་ཁ་བོ་སྔ། །སེར་སྣས་ནོར་བསོག་ཁ་འཐབ་ཙམ་རྒྱལ་རློམ། །འདོད་ཆེར་
ནོར་བསྟན་མཁས་པ་རས་སུ་བོར། །མི་ཉན་མང་འདུས་བྱ་མང་མཆིས་ཡུལ་
དཔོན། །ཟས་ནོར་ལ་སྲེད་དཀའ་ལས་མང་མིའི་གཡོག །སྙིང་གཏམ་ཕྱིར་
སྒྲོགས་ཁ་ལག་མི་གཙང་འགྲོགས། །མི་ཐུབ་ལ་བསྡོ་འཇུན་སྐྱེན་མནའ་ཟ་མཚང་།།
ངང་རིང་བློ་སྟོབས་ནོར་འབྱོར་ཕ་རོལ་གནོན། །སྲེད་ཆུང་གསར་འགྲོགས་མི་ཆེ་
ཤིན་ཏུ་བརྟན། །ཡོངས་ཕན་དཔོན་བསྟེན་འཕྲལ་ཕུགས་ཀུན་ཏུ་བདེ། །དེ་ཡིས་
ལེགས་ཉེས་གང་བཞེད་ལ་བསྟན་གནད། །ཤ་ཚས་བཟང་སྒྲུབ་སྐྱོན་སེལ་ཕྱི་ཐག་
121:



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
རིང་། །སྐྱིད་སྡུག་གང་འཚེའང་མི་བཤོལ་མཐོ་དམན་རེར། །དགའ་མགུ་མི་ཆེ་
གྲོགས་བསྟེན་དེའི་མཛའ་དང༌། །ལྐོག་ཏུ་མང་སྨྲ་ནོར་འབྲེལ་རྒྱལ་ལྐུགས་སྤོང་། །
དཀའ་ལས་མི་སུན་ཅི་བཅོལ་ཉན་འཁོར་བསྟེན། །དེ་ལ་མི་བསྟོད་ཡིད་བྱམས་
ཕན་སྒྲུབ་གཅེས། །ཉེས་འདོད་གདོང་ལྤགས་མཐུག་པའི་ཉེ་དུ་ལས། །ངོ་ཚ་ཁྲེལ་
ཡོད་བློ་ལྡན་དགྲར་བསྙེན་སྐྱིད། །དེས་ན་ཡ་རབས་སྤྱོད་གཙང་དགེ་བཅུ་སྤྱོད། །
ཆང་སྤོང་འཚོ་བཟང་མི་འཚེ་གུས་སྦྱིན་མཆོད། །ཚངས་གནས་བཞི་ལྡན་མངོན་
མཐོའི་རྒྱུ་བཅུ་དྲུག །གཞན་ཡང་དཀོན་མཆོག་ལ་གུས་དམ་ཆོས་བརྩོན། །ཆེ་
བཀུར་རིགས་མཐོ་རྒན་ལ་ཕུ་དུད་བྱེད། །མཛའ་བཤེས་གཞུང་བསྲིང་ཡུལ་ཕན་
མིག་ཡར་བལྟ། །ཡིད་དྲང་སྤྱོད་མཁས་གཡོ་བྲལ་ཕྲག་དོག་མེད། །སྤྱིར་སྙོམས་
སེམས་ཡངས་བུད་མེད་ཡིད་མི་གཏོད། །ཐེག་ཆེ་ངག་འཇམ་སྨྲ་མཁས་མི་ཆོས་
གཙང་། །བཅུ་དྲུག་ལ་གནས་མི་གང་བཟང་པོའི་ཕུལ། །དེ་ཡང་བཟླུམ་དྲིལ་ཁ་
ཉུང་ཁོག་ཡངས་ལ། །གཏམ་དྲང་ཉེ་རིང་མི་བྱེད་བསམ་མནོ་གཏོང་། །རང་
གཞན་དོན་སྤྱི་བསྒྲུབ་མཁས་རང་དོན་ཆུང་། །བློ་བརྟན་གང་ལའང་ཚོད་ཟིན་མི་
དེ་མཚར། །འོན་ཀྱང་མི་ཆོས་མཁས་ཙམ་གཏན་བདེ་མཆོག །ཐོབ་དཀའ་དེའི་
ཕྱིར་ཐར་ལམ་ལ་བརྩོན་རིགས། །དགེ་འདིས་ཀུན་ཀྱང་མི་ཆོས་ལྷ་ཆོས་དག །
གཙང་མ་སྤྱད་དེ་བྱང་གྲོལ་མྱུར་ཐོབ་ཤོག །
ཅེས་མིའི་ཆོས་ལུགས་ཀྱི་བསྟན་འཆོས་མེ་ཏོག་ཕྲེང་མཛེས་ཞེས་བྱ་བ་འདི་ནི་སུམ་པ་་་
མཁན་པོས་ལྕགས་སྦྲུལ་ལོའི་ཆོ་འཕྲུལ་ཟླ་བའི་ཡར་ཚེས་དགའ་བཟང་གཉིས་ལ་བྲིས་པའོ། །
122



ཆོས་ཚན་ལྔ་པ།
༄༅། །རྒྱལ་པོ་དང་དམངས་ལ་སྤྲིངས་པའི་གཏམ་
རབ་ཏུ་བྱེད་པ་འཇིག་རྟེན་གསོ་བའི་
སྨན་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས།
རིག་འཛིན་འཇིགས་མེད་གླིང་པ་ནི། ཕྱིང་དབར་བང་སོ་དམར་པོའི་ལྷོ་ཕྱོགས་སུ་
ཡབ་རྒྱལ་བའི་དབང་པོ་ཀློང་ཆེན་རབ་འབྱམས་ཞབས་དང་ཆོ་འབྲང་གཅིག་པའི་ཆོས་རྗེ་་་་
སྨོན་ལམ་བཟང་པོ་དང་། ཡུམ་གྲི་གུམ་བཙན་པོའི་བློན་པོ་ལོ་ངམ་རྟ་རྫིའི་རྒྱུད་ལས་ཆད་པ་
མདོ་སྲིབ་སྟེང་ཁང་པའི་རིགས་ཀྱི་མེ་ཏོག་ཡན་ལག་མཆོག་དང་ལྡན་མ་གཉིས་ཀྱི་སྲས་སུ་སྤྱི་
ལོ1729ལོར་སྐུ་འཁྲུངས།
དགུང་ལོ་དྲུག་པར་གསང་མཆོག་དཔལ་གྱི་རི་འོད་གསལ་ཐེག་པ་ཆེན་པོའི་གླིང་དུ་་་
སྤྲུལ་བའི་སྐུ་ངག་དབང་བློ་བཟང་པདྨ་ལས་རབ་ཏུ་བྱུང་ཞིང་། མཚན་ལ་པདྨ་མཁྱེན་བརྩེ་
འོད་ཟེར་ཞེས་གསོལ། དགུང་ལོ་བཅུ་པའི་དུས་སློབ་དཔོན་བོན་བཙན་པ་ལས་སྒྲ་དང་།
རྩིས། གསོ་རིག་བཅས་གསན་པས་ཚེགས་མེད་དུ་མཁྱེན། དྲུང་དམ་ཆོས་བློ་གསལ་དབང་
པོ་ལས་སྙན་ངག་མེ་ལོང་མའི་བཤད་ཁྲིད་ཞུས་པས་ལྗགས་རྩོམ་གནང་བ་ལ་སྙན་འགྱུར་ཕུན་
སུམ་ཚོགས་པའི་དཔལ་ཐོབ། གནས་བརྟན་ཀུན་བཟང་འོད་ཟེར་ལས་གྲོལ་ཏིག་དང་བླ་མ་
དགོངས་འདུས་སོགས་ཀྱི་དབང་ལུང་གསན། དགུང་ལོ་བཅུ་གསུམ་པར་གྲུབ་དབང་རིན་པོ་
ཆེ་ཐེག་མཆོག་རྡོ་རྗེ་དང་མཇལ། ཕྱག་རྒྱ་ཆེན་པོ་ཡེ་ཤེས་མཐོང་གྲོལ་གྱི་རྩ་དབང་དང་
123་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བསམ་པ་ལྷུན་གྲུབ་སོགས་སྨིན་བྱེད་ཀྱི་དབང་དང་གྲོལ་བྱེད་ཀྱི་ཁྲིད་གསན། དགུང་ལོ་བཅོ་
ལྔ་པར་ངག་དབང་ཀུན་དགའ་ལེགས་པའི་འབྱུང་གནས་ཀྱི་དྲུང་དུ་དགེ་ཚུལ་གྱི་སྡོམ་པ་་་་་
བཞེས། གཞན་ཡང་སྔ་ཕྱིར་གཏེར་ཆེན་དྲི་མེད་གླིང་པ། ཞང་སྟོད་དྷརྨ་ཀིརྟི། སྨིན་གླིང་
གྲུབ་དབང་ཤྲཱི་ནཱ་ཐ། བསྟན་འཛིན་ཡེ་ཤེས་ལྷུན་གྲུབ། འབྲོག་ཐང་དབོན་པདྨ་མཆོག་གྲུབ།
མོན་རྫ་དཀར་བླ་མ་དར་རྒྱས་སོགས་ཡོངས་འཛིན་དུ་མ་ལས་སྔ་འགྱུར་བཀའ་མ་དང་གཏེར་
ཁ་གོང་འོག་གཙོ་བོར་གྱུར་པའི་བཀའ་གཏེར་འགངས་ཆེ་བ་རྣམས་དང་། གསར་མའི་རྒྱུད་
སྡེ་ཡང་ཅི་རིགས་པ་གསན་བཞེས་མཛད།
སྐབས་དེ་དག་ཏུ་ཐུགས་ལ་ངེས་འབྱུང་དང་སྐྱོ་ཤས་ཚད་མེད་འཁྲུངས་ནས་ཤྲཱི་པརྦ་་་
ཏའི་གླིང་དང་། བསམ་ཡས་མཆིམས་ཕུའི་གེའུ་འོག་ཉང་ཏིང་འཛིན་བཟང་པོའི་སྒྲུབ་ཕུག་
ཏུ་གྲགས་པ་སོགས་སུ་ལོ་འཁོར་བསྟུད་མར་སྙིང་པོ་དོན་གྱི་སྒྲུབ་པའི་རྒྱལ་མཚན་འཛུགས་་་
པར་མཛད། ལོ་བདུན་གྱི་སྒྲུབ་པའི་དམ་བཅའ་གེགས་མེད་དུ་མཐར་ཕྱིན་ཏེ། ཐུགས་ལ་
ཉམས་ལེན་གྱི་རྟོགས་པ་ཁྱད་པར་ཅན་མང་པོ་འཁྲུངས། དག་པའི་གཟིགས་སྣང་མཐའ་
ཡས་པ་བྱུང་ཞིང་། ལྷག་པར་ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་པའི་ཞལ་ལན་གསུམ་དུ་
མཇལ། སྐུ་གསུང་ཐུགས་ཀྱི་བྱིན་རླབས་དངོས་སུ་འཕོས་ཤིང་གསུང་གི་གནང་བ་ཆེན་པོ་
ཐོབ་པ་ལ་བརྟེན་ནས་འཕགས་ལམ་དོན་གྱི་ཡེ་ཤེས་རྫོགས་པ་ཆེན་པོའི་བདེན་པ་མཐོང་།
ཟབ་གཏེར་མང་པོའི་བསྙེན་སྒྲུབ་མཐར་ཕྱིན་པས་རྣམ་སྨིན་རིག་འཛིན་གྱི་ལྡངས་ཚད་མངོན་
དུ་གྱུར། རྩ་རླུང་ཐིག་ལེའི་རྣལ་འབྱོར་ལ་གནད་དུ་བསྣུན་པས་མགྲིན་པ་ལོངས་སྤྱོད་ཀྱི་
འཁོར་ལོའི་རྩ་མདུད་གྲོལ་ཏེ་དགོངས་གཏེར་ནམ་མཁའ་མཛོད་ཀྱི་ཆོས་སྡེ་ལ་མངའ་དབང་་
འབྱོར་བས་ཟབ་མོའི་གཏེར་ཁ་ཀློང་དུ་བརྡོལ། ཕྱིས་ཀྱང་སྐུ་ཚེ་ཧྲིལ་པོར་དགོན་གནས་
དབེན་པ་ཁོ་ནར་ཐུགས་དམ་གྱི་མཐིལ་མཛད།
འཕྱོང་རྒྱས་སྲོང་བཙན་བང་སོའི་ལྷོ་ཕྱོགས་སུ་དཔལ་ཚེ་རིང་ལྗོངས་པདྨ་འོད་གསལ་་
ཐེག་མཆོག་གླིང་གི་རི་ཁྲོད་རྟེན་དང་བརྟེན་པར་བཅས་པ་གསར་དུ་བཏབ། བསམ་ཡས་
124



ཆོས་ཚན་ལྔ་པ། རྒྱལ་པོ་དང་དམངས་ལ་སྤྲིངས་པའི་གཏམ་རབ་ཏུ་བྱེད་པ་འཇིག་རྟེན་གསོ་བའི་སྨན།
བར་ཁང་གཡུ་ཞལ་སྟེང་དུ་རྒྱ་དངུལ་སྲང་ལྔ་བརྒྱ་ལས་གྲུབ་པའི་བྱང་ཆུབ་མཆོད་རྟེན་རིན་པོ་
ཆེ་སྣ་ཚོགས་ཀྱི་ཕྲ་རྒྱན་གྱིས་བརྒྱན་པ་བཞེངས། བསམ་ཡས་ཆོས་འཁོར་ཆེན་པོ་ལ་གསེར་
སྲང་བརྒྱ་ལས་གྲུབ་པའི་འཁོར་ལོ་ཕུལ་ཅིང་། དངུལ་གྱི་རྒྱལ་བ་མི་ཕམ་པའི་སྣང་བསྙན་
ཆེན་པོ་བཞེངས། སྲོང་བཙན་བང་སོ། བསམ་ཡས་མཆིམས་ཕུ། འཕྱོངས་རྒྱས་དཔལ་རི་
སོགས་སུ་ཨོ་རྒྱན་པདྨ་འབྱུང་གནས་དང་། ལོ་པཎ་རྣམས་ཀྱི་སྐུ་བརྙན་མང་པོ་གསར་
བཞེངས་དང་། ཁྱད་པར་རྒྱལ་བའི་འཕྲིན་ལས་ཆུད་མི་འཛའ་བའི་ཆེད་དུ་རྒྱུད་འབུམ་རིན་
པོ་ཆེ་ཆ་ཚང་དང་། རྣམ་ཐར་ཤེལ་བྲག་མ་སོགས་ཀྱི་བྲིས་ཐང་དྲུག་ཅུ་སྐོར་གསར་བཞེངས་
གནང་། དེ་བཞིན་བསྟན་པའི་རྩ་བ་མདོ་སྒྱུ་སེམས་གསུམ་དང་དེ་དག་གི་གཞུང་དོན་མ་
ནོར་བ་མཁས་གྲུབ་ཆེན་པོས་སྲོལ་བཏོད་པའི་གྲུབ་མཐའ་ནུབ་ལ་ཉེ་བས་ཤྲཱི་པརྦ་ཏའི་གླིང་དུ་
སྒྲུབ་མཆོད་ཀྱི་རྒྱུན་གསར་འཛུགས་སོགས་སྔ་འགྱུར་རྡོ་རྗེ་ཐེག་པའི་བསྟན་པ་སླར་གསོའི་་་
ཕྱག་རྗེས་བླ་ན་མེད་པ་འཇོག་པར་མཛད། །
རྗེ་འདི་པར་གྲུབ་དབང་འཇིགས་མེད་འཕྲིན་ལས་འོད་ཟེར་དང་། འཇིགས་མེད་
རྒྱལ་བའི་མྱུ་གུ། མོན་མཁས་གྲུབ་འཇིགས་མེད་ཀུན་གྲོལ། འབྲི་གུང་རིན་པོ་ཆེ་ཉིན་བྱེད་
འོད་ཟེར། ས་སྐྱའི་ཁྲི་ཆེན་ངག་དབང་དཔལ་ལྡན་ཆོས་སྐྱོང་སྐུ་མཆེད། དགའ་ལྡན་བྱང་
ཤར་རྣམ་གཉིས། འཕྱོངས་རྒྱས་དཔལ་རི་སྤྲུལ་སྐུ། ལྕགས་ཟམ་སྤྲུལ་སྐུ། གངས་དཀར་
སྤྲུལ་སྐུ། ཞ་ལུའི་དགེ་བཤེས་བདེ་གཤེགས་སྙིང་པོ། དྭགས་པོ་སྤྲུལ་སྐུ། ཀོང་པོ་རྒོད་
ཚང་སྤྲུལ་སྐུ་འཇིགས་མེད་བསྟན་པའི་རྒྱལ་མཚན། ལྷོ་བྲག་ཐུགས་སྲས། སྡེ་དགེ་རྒྱལ་
པོ་དང་བཙུན་མོ་ངང་ཚུལ་མ་སོགས་ཐུགས་རྒྱུད་ཟིན་པའི་སློབ་མ་བསམ་གྱིས་མི་ཁྱབ་པ་མང་
པོ་བྱུང་།
རྗེ་འདི་པའི་བརྩམས་ཆོས་ལ་ཡོན་ཏན་རིན་པོ་ཆེའི་མཛོད་རྩ་འགྲེལ་དང་། སྔ་འགྱུར་
རྒྱུད་འབུམ་རིན་པོ་ཆེའི་རྟོགས་བརྗོད་འཛམ་གླིང་ཐ་གྲུར་ཁྱབ་པའི་རྒྱན། དགོངས་འདུས་
ཆོ་གའི་བསྟན་བཅོས་ལུང་གི་གཏེར་མཛོད། བཀའ་ཡི་བསྡུ་བ་གསར་དུ་མཛད་པའི་ཕུར་པ་
125



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རྒྱུད་གཞུང་། ཐུགས་གཏེར་ཀློང་ཆེན་སྙིང་ཐིག་གཞུང་རྩ་བ་གསལ་བྱེད་དང་བཅས་པ།
དབུ་རུ་ཞྭ་ལྷ་ཁང་གི་གཏམ། བཀྲ་ཤིས་སྲོང་བཙན་བང་སོའི་གཏམ་ལོ་རྒྱུས་ཀྱི་མཛོད་ཁང་།
བཀྲ་ཤིས་སྲོང་བཙན་བང་སོའི་དཀར་ཆག རི་དྭགས་ཀྱི་གཏམ་ངེས་འབྱུང་གི་ཕོ་ཉ།
འདབ་ཆགས་ཀྱི་གཏམ་རིག་པ་རང་ཤར། ནགས་ཚལ་གྱི་གཏམ་ཨུ་དུམ་ཝཱ་རའི་ཆུན་པོ།
བློ་ལྡན་བླ་མ་རའི་གཏམ་ཚིག་ལ་མི་རྟོན་དོན་ལ་རྟོན་པ། རི་བོང་ཤིན་ཏུ་བརྟན་པའི་གཏམ་
བྲག་རིའི་མགུལ་རྒྱན། རྒྱལ་པོ་དང་དམངས་ལ་སྤྲིངས་པའི་གཏམ་རབ་ཏུ་བྱེད་པ་འཇིག་
རྟེན་གསོ་བའི་སྨན། དམངས་ལ་སྤྲིངས་པའི་གཏམ་དཔེ་དོན་འབྲེལ་བ་སོགས་གསུང་འབུམ་
པོད་དགུ་ཡོད་པའི་པར་ཤིང་ཆ་ཚང་བར་སྡེ་དགེ་དཔར་ཁང་ཆེན་མོར་བཞུགས།
དགུང་ལོ་བདུན་ཅུ་པ་སྟེ། སྤྱི་ལོ1798ལོར་སྐུ་གཤེགས།
རྣམ་ཐར་ཞིབ་མོ་ནི་ཁོང་གི་རང་རྣམ་ཡུལ་ལྷོ་རྒྱུད་དུ་བྱུང་བའི་རྫོགས་ཆེན་པ་རང་་་་
བྱུང་རྡོ་རྗེ་མཁྱེན་བརྩེའི་འོད་ཟེར་གྱི་རྣམ་པར་ཐར་པ་ལེགས་བྱས་ཡོངས་འདུའི་སྙེ་མ་ཞེས་པ་
སི་ཁྲོན་མི་རིགས་དཔེ་སྐྲུན་ཁང་གིས་སྤྱི་ལོ1998ལོར་དཔེ་སྐྲུན་བྱས་པ་དེར་གསལ།
༄༅། །རྒྱལ་པོ་དང་དམངས་ལ་སྤྲིངས་པའི་གཏམ་རབ་ཏུ་བྱེད་པ་འཇིག་རྟེན་
གསོ་བའི་སྨན་ཞེས་བྱ་བ། ལྷ་མོ་དབྱངས་ཅན་མ་ལ་ཕྱག་འཚལ་ལོ། །མདོ་ལས་
ཆོས་ལྡན་རྒྱལ་པོ་ལ། །ཡན་ལག་རྣམ་པ་བཅུ་བཤད་དེ། །མང་པོའི་དབུས་ནས་
བཀྲབས་པ་དང་། །བློན་དང་བློ་གྲོས་གཡོན་ཅན་གྱི། །དེ་ཡི་བརྟུལ་ཞུགས་མི་
བརྫི་ཞིང་། །འབངས་ལ་གནོད་པ་མེད་པ་དེར། །གནམ་གྱིས་བསྐོས་པ་ཞེས་སུ་
གྲགས། །བྱ་བ་ཀུན་ལ་བརྟག་མཁས་ཤིང་། །རིགས་པའམ་མ་ཡིན་རྣམ་པར་
ཕྱེད། །གཟུ་ལུམ་འཁོར་དུ་མི་ལྡན་ན། །འབངས་དང་གློ་བ་ཉེ་བར་འགྱུར། །
བསམ་པ་མཆོག་ཏུ་དགེ་ན་ཡང་། །ཐབས་མཁས་ཤེས་རབ་མཐུ་མེད་ན། །སྐྱེས་
126



ཆོས་ཚན་ལྔ་པ། རྒྱལ་པོ་དང་དམངས་ལ་སྤྲིངས་པའི་གཏམ་རབ་ཏུ་བྱེད་པ་འཇིག་རྟེན་གསོ་བའི་སྨན། །
དགུ་བདེ་བར་སྐྱོང་མི་ནུས། །དེ་ཕྱིར་ལུགས་ཀྱི་བསྟན་བཅོས་བསླབ། །བྱ་བ་
དང་ནི་མ་ཡིན་པའི། །གནས་ལ་དེ་མ་ཐག་མི་ཁྲོ། །ཐེག་པ་ཆེ་ན་དགྲ་ཟླ་ཉུང་། །
བདེ་བར་གནས་ན་བང་མཛོད་སྤེལ། །རྟག་ཏུ་བསོད་ནམས་འཕེལ་བའི་ཕྱིར། །
རྒྱལ་སྲིད་ཆོས་ཀྱི་ལུགས་སུ་བསྐྱང་། །ཧ་ཅང་མི་བསྲུན་ཚེར་མ་ལྟའི། །སྐྱེས་བུ་
འཕེལ་ན་ཁྲིམས་ཀྱིས་གཞར། །དེ་ལྟ་མོད་ཀྱི་ཁྱུ་མཆོག་དང་། །གླ་བ་སྲོག་དང་
བྲལ་གྱུར་ཀྱང་། །གི་ཝང་གླ་རྩི་ཡོད་པའི་དཔེས། །ངུར་སྨྲིག་གཟུགས་གནས་
ཁྲིམས་འཆལ་ཡང་། །ལྕག་དང་དབྱིག་པས་གཞུས་པ་དང༌། །བཙོན་རར་འཆིང་
དང་ཡན་ལག་གཏུབ། །སྟོན་པ་ཉིད་ཀྱིས་མ་གནང་ན། །ཚུལ་ཁྲིམས་ལྡན་ལ་
སྨོས་མི་དགོས། །བྱ་བ་རྩོམ་ལ་དཀྱེལ་ཆེ་ཡང་། །ལས་མཐའ་རིང་ན་དེ་དང་དེ། །
འགྲུབ་བམ་ཅིག་ཤོས་ཐེ་ཚོམ་ཕྱིར། །མྱུར་དུ་རྩོགས་ན་མཁས་པ་ཡིན། །སྤྱོད་པ་
བསླང་པོས་ཡུལ་འཁོར་འབྲོས། །འཇིག་རྟེན་ན་ནི་དེས་པ་དང༌། །བྱམས་པར་
གྱུར་པ་ཆོས་རྒྱལ་ཞེས། །གུས་པ་ཁྱོད་ཀྱིས་མ་ཐོས་སམ། །སྐྱེ་དགུ་བདེ་བར་སྐྱོང་
བ་ལ། །དེ་ཡི་ཀུན་སྤྱོད་རིག་པ་དགོས། །གནས་དང་གནས་མིན་མི་ཤེས་ན། །
ཆོ་རིགས་བཙུན་ཡང་ལྐུགས་པ་ཡིན། །བྱ་བ་བདག་གིས་ལེགས་ཤེས་ཀྱང་། །
འགྱོད་པ་སྤང་ཕྱིར་གྲོས་ཀྱིས་བསྒྲུབ། །དེ་ལྟར་བསྒྲུབས་ནས་སྡུག་བསྔལ་ཡང་། །
མི་འཇིགས་པ་དེ་བློ་ཆེན་ཡིན། །ཇི་ཙམ་རྒུད་པའི་མཐར་ལྷུང་ཡང་། །དཀོན་
མཆོག་རྣམ་གསུམ་མི་སྤང་ཞིང༌། །བཤེས་གཉེན་དམ་པའི་ངག་མཉན་པ། །དེ་
ལ་ཆོས་ལྡན་རྒྱལ་པོར་གྲགས། །གལ་ཏེ་དེ་ལས་དགྲས་གཙེས་ཀྱང་། །ཐབས་ལ་
མཁས་པའི་ནན་ཏན་གསུམ། །ཐོག་མཐའ་གར་དུ་ཉམས་བརྡར་ལ། །འཐབ་མོ་
127



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཞི་བའི་བརྟུལ་ཞུགས་བླང་། །ཕྱི་དུས་འདི་ན་རྒྱལ་པོའམ། །བློན་པོ་དག་ནི་གཙོ་
བོ་དག །མི་མཁས་གཏི་མུག་རང་བཞིན་ཕྱིར། །མཛའ་བའི་ཐབས་ལ་ནན་ཏན་
བྱ། །དྲེགས་ལྡན་ཉིད་ཀྱང་ནོར་ལ་སྲེད། །གཡུལ་གྱི་ཕྱིར་ན་དེ་བཏང་སྟེ། །གྲོང་
ཁྱེར་ཕྱིར་དུ་གྲོང་ཡང་བཏང་། །ནན་ཏན་བྱ་བ་གཉིས་པ་ཡིན། །སྐྱེས་རབས་
ལས་ཀྱང་དེ་སྐད་དུ། །ཁྱིམ་གྱི་ཕྱིར་ན་གཅིག་བཏང་སྟེ། །སྲོག་གི་ཕྱིར་ན་ཁྱིམ་
བཏང་ངོ༌། །ལྗོངས་ཀྱི་ཕྱིར་ན་གྲོང་ཁྱེར་ཏེ། །བདག་གི་དོན་ལ་ས་བཏང་བཤད། །
དེས་ཀྱང་ཉེ་བར་མ་ཞི་ན། །དཔུང་གི་གཟི་བྱིན་མཐུ་བསྐྱེད་དེ། །ཕྱོགས་ནི་མང་
པོ་ཉེ་བར་བཟུང་། །དགུ་ཟླ་འཇིགས་པའི་བརྟུལ་ཞུགས་རྔོམ། །ནན་ཏན་གསུམ་
གྱིས་མ་ལྡོག་ན། །བདག་ནི་གཡུལ་ལ་སྤྲོ་བའང་མེད། །སྐྱེ་དགུ་ཕུང་བར་མི་
འགྱུར་གྲང་། །གྱུར་པ་ལས་ཀྱང་སླར་ལྡོག་གོ། །སྡིག་པའི་ཕྱོགས་ལས་མ་རྒྱལ་ན། །
སྲོག་ཀྱང་གཟུང་བར་ཡོངས་མི་ནུས། །བསྟན་པ་ཉིད་ཀྱང་ཉམས་ཉེས་འགྱུར། །
སྙམ་དུ་དྲན་པ་ཉེ་བར་གཞག །གཡུལ་གྱི་ཕྲུ་མ་ལ་གནས་པའི། །དཔའ་བ་རབ་
འབྲིང་ཐ་གསུམ་ལས། །ཐ་མ་ཉིད་ནི་ཐོག་མར་བཤམ། །རྟ་པའི་ཚོགས་ནི་རྒྱབ་
ནས་སོ། །དེ་དག་བདེ་བར་བརྒལ་བ་དང་། །བརྟུལ་ཞུགས་བརྟན་པར་འགྱུར་
བ་དང་། །བྱས་པ་གཟོ་བའི་གནས་སྟོན་ཕྱིར། །མི་དབང་ཉིད་ནི་ཕྱི་བཞིན་
འབྲང་། །དེ་ལྟར་ཐབས་ལ་མཁས་པ་ཡི། །ཕ་རོལ་གྱི་ནི་དཔུང་བཀུམ་མམ། །
རྨ་ཕྱུང་ནའང་རྒྱལ་པོ་ལ། །ཁ་ན་མ་ཐོ་ཉུང་བར་འགྱུར། །དེ་བཞིན་འདུ་ཤེས་
བརྒྱད་ལ་བསླབ། །ཡུལ་འཁོར་ལ་ནི་བུ་བཞིན་དེ། །བྱམས་པའི་སེམས་ཀྱིས་
མཐུན་པར་བལྟ། །སྤྱོད་པ་ཡུལ་ལ་ཁྲོ་བ་སྤང་། །འཕྲལ་དུ་ཟས་དང་དབྱིག་གིས་
128



ཆོས་ཚན་ལྔ་པ། རྒྱལ་པོ་དང་དམངས་ལ་སྤྲིངས་པའི་གཏམ་རབ་ཏུ་བྱེད་པ་འཇིག་རྟེན་གསོ་བའི་སྨན།
་བ
བརྔན། །ཡུན་དུ་ཕན་དང་བདེ་བའི་ཕྱིར། །ཡན་ལག་བརྒྱུད་དང་དགེ་བཅུའི་
ཁྲིམས། །འཆའ་ཞིང་རི་རྒྱ་ཀླུང་རྒྱ་བསྡམ། །དཔྱ་ཁྲལ་རིགས་པར་བསྡུ་མོད་ཀྱི། །
ལོ་ཏོག་ལ་ནི་སེར་བའམ། །དུས་ཀྱི་ཆད་པས་ཉམས་པའི་ཚེ། །འབངས་ལ་སྣུམ་
ལྟར་འཚིར་བ་སྤང་། །གལ་ཏེ་མི་བསྲུན་ཚར་གཅོད་ཀྱང་། །དེ་ལ་ཁྲོ་བ་འགོད་
པ་མིན། །སྨན་པས་ནད་ལ་གཏར་བསྲེགས་བཞིན། །སྐྱོན་བསལ་ཆོ་ག་ཡང་དག་
བསམ། །འབངས་ལས་ཕྲོགས་པའི་ལོངས་སྤྱོད་ནི། །ཆེན་པོའི་རྒྱན་དུ་མཛེས་མ་
ཡིན། །མཚོན་ཆའི་ཐབས་ལ་མཁས་གྱུར་ཀྱང་། །རྔོན་པ་དཔའ་བོར་སུ་ཞིག་
སྒོམ། །འཇིག་རྟེན་ན་ནི་དགྲ་འབྱུང་བའི། །ལེ་ལན་འཁོན་སེམས་ཉིད་ལ་གནས། །
འཁོན་དང་ཁྲོ་བ་ཚར་བཅད་ན། །དགྲ་ཡང་མཛའ་བཤེས་འགྱུར་བ་སླ། །ཉེ་བ་
ལྔ་ཡི་ཆར་གཏོགས་པས། །ཁྲིམས་ལྡན་མ་ལ་གཡེམ་མི་བགྱིད། །མེ་ལོང་གདོང་
གི་གཏམ་རྒྱུད་བཞིན། །ཞལ་ལྕེ་ཉེ་འཁོན་མེད་པར་བཅད། །བདག་ཉིད་བསྲུང་
བ་ཡིན་པའི་ཕྱིར། །མཛའ་བཤེས་རྣམས་ལ་ཕྱི་ཕྱིར་བལྟ། །ཀུན་དང་བཤེས་པའི་
རྟེན་འབྲེལ་འདིས། །དགྲ་བོ་མོད་ལ་མེད་པར་འགྱུར། །འཇིག་རྟེན་ཕ་རོལ་འགྲོ་
བའི་ཚེ། །རྒྱལ་སྲིད་ལོངས་སྤྱོད་རྗེས་མི་འབྲང་། །ནན་ཏན་ཆོས་ལ་བགྱི་བ་འདི། །
བརྟུལ་ཞུགས་ཀུན་གྱི་ནང་ན་མཆོག །རྒྱལ་པོ་ལ་གདམས་པའི་རབ་ཏུ་འབྱེད་པ་སྟེ་
དང་པོའོ། །
གཉིད་དང་རྨུགས་ལ་བརྐམ་པ་ཡི། །སྐྱེས་བུས་ལེགས་ཚོགས་ཐོབ་པ་མེད། །
གལ་ཏེ་ཐོབ་ན་ལེ་ལོ་ཡི། །ཉེས་པ་བཤད་པ་བརྫུན་དུ་འགྱུར། །གང་ཞིག་སེར་
སྣ་ལ་གནས་པས། །ལོངས་སྤྱོད་ཕུན་ཚོགས་ཐོབ་གྱུར་ཀྱང་། །འཆི་ཚེ་ངན་
129



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
འགྲོའི་གྲོང་ཁྱེར་དུ། །ལག་པ་སྟོང་པར་སོང་ཞེས་ཐོས། །འགྲོ་བ་གཞན་གྱི་སྲོག་
གཅོད་དང་། །དེ་ནི་བདག་ཉིད་གསོད་པ་ཡིན། །ཕ་རོལ་ཉམས་པ་སྨོས་ཅི་
དགོས། །འཇིག་རྟེན་འདིར་ཡང་ཚེ་ཐུང་འགྱུར། །ཆང་ལ་དགའ་བའི་སྐྱེས་བུ་ཡི། །
རིགས་དང་ཡོན་ཏན་བསྲུང་བ་མེད། །ཆེན་པོའི་གནས་དང་འབྱོར་བའི་དཔལ། །
མཁས་པས་སྨད་དང་ལྷན་ཅིག་ཉམས། །ལེ་ལོས་དོན་རྣམས་ཉམས་འགྱུར་ན། །
གསར་བ་ཐོབ་པ་ག་ལ་ཞིག །སྙིང་སྟོབས་ཕུན་སུམ་ཚོགས་པའང་། །བསྒྲིམ་པ་
མེད་པས་མ་རུངས་བྱས། །གཞན་གྱི་ནོར་དང་ལོངས་སྤྱོད་ལ། །བརྣབ་སེམས་
ཕྲག་དོག་བསྐྱེད་པ་ནི། །མཛའ་བཤེས་འབྲོས་ཤིང་ཁྱིམ་ཐབ་ལ། །འདུ་བ་གཅོད་
པའི་སྒོ་ཡིན་སྤང་། །ཤིན་ཏུ་གཟུ་ལུམ་གཏུམ་པའི་མིར། །ཕ་མ་དག་ཀྱང་འབྲོས་
བྱེད་ན། །སྐྱེ་བོ་གཞན་ལྟ་སྨོས་ཅི་དགོས། །ཁྲོ་བ་ཐུལ་ལ་འཁོར་འདབས་མང་། །
མང་དུ་ཟ་བ་མཁས་པ་མིན། །ཟས་ཀྱི་བུ་ལོན་ལྟ་ཞོག་གི། །ལུས་ལྕི་དགེ་བ་
ཉམས་འགྱུར་ལ། །མ་འཇུས་སྲོག་ལ་རྒོལ་བའང་ཡོད། །རྒོད་ཅིང་ཅ་ཅོ་ལ་
དགའ་བ། །འགྱོད་པ་མང་པོའི་སྣོད་ཡིན་ཏེ། །དེ་ནི་ཆོས་ཀྱི་ལམ་གནས་ཀྱང་། །
བདེན་པ་གཉིས་ལ་རིང་དུ་གནས། །ཁ་ནི་སྡིག་པའི་སྒོ་ཡིན་པས། །མང་པོའི་
གསེབ་ཏུ་བསྒྲིམས་ཏེ་སྨྲ། །ཚིག་ངན་རྦབ་ཏུ་ལྟུང་བ་འདི། །གནོད་པ་མང་ལ་
ལྡོག་པར་དཀའ། །ངེས་པར་བདེན་པའི་ཚིག་ཉིད་ཀྱང་། །སྨྲའམ་ཅིག་ཤོས་
མཁས་པས་བསྒྲིམ། །བདེན་སྨྲས་རང་ལ་གནོད་པའི་ཚུལ། །གཏུམ་པོ་རབ་སྣང་
གཏམ་རྒྱུད་བཞིན། །མ་བསྡམས་སྐྱེ་བོ་བྱི་ལ་དགའ། །དེ་ལ་དེ་ཡི་ཁྱིམ་བདག་
དང་། །རང་གི་ཆུང་མའང་དགྲར་གྱུར་ནས། །འདི་ཕྱིར་སྡུག་བསྔལ་མང་པོ་
130



ཆོས་ཚན་ལྔ་པ། རྒྱལ་པོ་དང་དམངས་ལ་སྤྲིངས་པའི་གཏམ་རབ་ཏུ་བྱེད་པ་འཇིག་རྟེན་གསོ་བའི་སྨན།
མྱོང་། །ཕྱུག་པོ་འདོད་ནས་མ་བྱིན་ལེན། །དབུལ་པོ་རིན་གྱིས་ཉོ་བ་སྟེ། །
གྲགས་པ་ཤིན་ཏུ་ཉམས་པའི་མཐར། །ལུས་དང་ལོངས་སྤྱོད་གཞན་གྱིས་
འཕྲོག །རྫུན་དང་ཕྲ་མས་བྱ་བ་འགའ། །རེ་ཞིག་གྲུབ་ཀྱང་ཐ་མར་མིན། །སྲིན་
བྱའི་རྫུན་གྱིས་བདག་ཉིད་ནི། །ལྟས་ངན་གནས་སུ་གྱུར་པ་བཞིན། །བསམ་ངན་
བསྐྱེད་པའི་གང་ཟག་ལ། །བསོད་ནམས་རི་ཙམ་ཡོད་གྱུར་ཀྱང་། །དེ་མ་ཐག་ཏུ་
ཉམས་གྱུར་ཏེ། །རྒྱལ་པོ་ང་ལས་བུ་ལ་ལྟོས། །ལོག་ལྟས་རང་གི་དཔའ་ཉམས་པ། །
འདི་ནི་གཞན་གྱིས་མི་ཤེས་ཏེ། །མ་སྐྱེས་དགྲ་ལ་རྒྱལ་ཕྲན་གྱིས། །གཡུལ་གྱི་ཕྲུ་
མ་བཏབ་པ་བཞིན། །སྐྱེ་བོ་ཆོས་ལམ་མི་གནས་ཀྱང་། །ཕ་མ་ལ་ནི་བསྙེན་བཀུར་
བྱ། །མཐོ་རིས་བགྲོད་པའི་ཐེམ་སྐས་གཅིག །དེ་ཉིད་ཡིན་པར་ཐུབ་པས་
གསུངས། །སློང་བ་སྐྱེས་བུ་མི་འཇུག་གོ། །བཅུག་ན་གཏན་གྱི་མཛོད་ཆུད་གསན། །
སྦྱིན་པས་ཕྱི་མར་ཕན་པ་ཙམ། །གཏེར་དུ་སྦས་ཀྱང་འབྱུང་བ་མིན། །གལ་ཏེ་
སློང་བའི་རེས་བབ་ན། །ངང་ཐུང་བསམ་ངན(སྤོབས་པའི་བློ་གྲོས་ཀྱིས་སངས་རྒྱས་
ལ་བསྙེན་བཀུར་བའི་ཚེ་དབུལ་པོའི་རེ་བ་མ་ཐོབ་པས་སྟོན་པ་ལ་ཁོང་འཁྲུགས་ཤིང་བདག་་
རྒྱལ་པོར་གྱུར་ན་འདི་དག་གི་མགོ་བཅད་དོ་སྙམ་པ་སྐྱེས་པས་རང་ཉིད་ཀྱི་མགོ་ཤིང་རྟའི་་་
འཁོར་ལོས་ཆད་པ་བཞིན)མི་བགྱི་སྟེ། །ཡིད་ནི་དུག་ཅན་ཉིད་ཀྱི་ཕྱིར། །གནོད་
སེམས་རང་གི་ཐོག་ཏུ་འབྱུང༌། །ངེས་པར་འབབས་པའི་དཔྱ་དང་ཁྲལ། །སྟོབ་
པར་ནུས་བཞིན་མ་བསྟབས་ན། །རྒྱལ་པོའི་བང་མཛོད་ཉམས་པའི་ཕྱིར། །ལ་
ཡོགས་རྣམ་སྨིན་ཉིད་ལ་འཛེམ། །མི་ཡིས་འབད་ཀྱང་མི་ཐོབ་པའི། །ལོངས་སྤྱོད་
ལྷ་ཡུལ་བསམས་པས་འབྱུང་། །དེ་ནི་བསོད་ནམས་མཐུ་ཡིན་ཏེ། །རིགས་ངན་
རྒྱལ་པོར་གྱུར་ལ་ལྟོས། །དེ་ཕྱིར་བསམ་པ་དགེ་བ་ལས། །བསོད་ནམས་ཐམས་
131



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཅད་འདུ་བྱེད་དེ། །ལོ་བརྒྱར་འབད་ནས་ངལ་བྱེད་ལས། །ཉིན་གཅིག་བསོད་
ནམས་བསགས་པ་མཆོག །དམངས་ལ་གདམས་པའི་རབ་ཏུ་འབྱེད་པ་སྟེ་ལེའུ་གཉིས་
པའི་བདག་ཉིད་ཅན་རྒྱལ་བའི་མྱུ་གུ་མཁྱེན་བརྩེའི་ལྷས་དཔལ་ལྡན་པད་མ་འོད་གླིང་དུ་སྦྱར་
བའོ། །
132



ཆོས་ཚན་དྲུག་པ།
༄༅། །དམངས་ལ་སྤྲིངས་པའི་གཏམ་དཔེ་དོན་
འབྲེལ་བ་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས】 རིག་འཛིན་འཇིགས་མེད་གླིང་པའི་་་་་
མཛད་རྣམ་ཆོས་ཚན་ལྔ་པར་གསལ།
༄༅། །དམངས་ལ་སྤྲིངས་པའི་གཏམ་དཔེ་དོན་འབྲེལ་བ་ཞེས་བྱ་བ། འཇིག་
རྟེན་གྱི་ངེས་བརྗོད་ལ་བརྟེན་ནས་དམ་པའི་གནས་ལུགས་སྟོན་པ། མཚོ་བྱུང་ལྷ་
མོ་ལ་ན་མོ།
པ་སངས་ཤར་རིའི་རྩེ་ལ་ཆས་གྱུར་ཅིང་། །ཟླ་བ་སྒྲ་གཅན་ཁ་ནས་ཐར་ན་
ཡང་། །ཉི་མ་མེད་ན་འཇིག་རྟེན་ལོང་བར་འགྱུར། །དེ་ཕྱིར་མིག་ཀྱང་ཉིན་མོའི་
གཞན་དབང་ཅན། །ཆེན་པོ་རིགས་གཟུགས་ལང་ཚོས་སྒེག་བྱས་ཤིང་། །དབང་
ཕྱུག་ལ་སོགས་རྒྱན་གྱིས་འབྱོར་ན་ཡང་། །ཡོན་ཏན་མེད་ན་ནམ་མཁའི་གླང་
ཆེན་ཏེ། །འགྲོ་ལྡིང་བརྗིད་ལ་འདི་ཕྱིའི་དོན་རབ་ཉམས། །འཇིག་རྟེན་འདི་ན་
ནོར་བུའི་རིན་ཐང་ཙམ། །རྙེད་པ་མིན་པས་ཞོ་འཐུང་རྡོ་རྗེའི་རྡུལ། །ཚངས་
དང་དབང་པོའི་རྣ་རྒྱན་ལ་དཔྱངས་ཀྱང་། །མང་དུ་ཐོས་པའི་རྒྱུན་ལ་བསྐྲུན་མི་
ནུས། །ཡིད་བཞིན་ནོར་ལས་དགོས་འདོད་འབྱུང་བ་ཡང་། །ཤེས་རབ་མཐུས་
133



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བྱེད་བེམ་པོའི་རང་བཞིན་ནི། །རྟོག་པ་མེད་ལ་འདོད་པ་འཇོ་བ་དེ། །སྐྱེས་བུའི་
རྣམ་རིག་ལ་རིག་མཁྱེན་པར་མཛོད། །ཡོན་ཏན་ཡོད་ཀྱང་ཀུན་ཏུ་འཕུར་བྱེད་
ཅིང་། །བདག་ཉིད་བསྟོད་ནས་གཞན་མཚང་འདྲུ་བྱེད་ན། །བརྒྱ་བྱིན་ཡིན་ཡང་
ལྷ་ཡིས་དམོད་འདོར་བས། །ང་རྒྱལ་འདྲ་བའི་གནོད་པ་གཞན་ན་མེད། །ཡོན་
ཏན་མེད་ལ་བརྙས་དང་དཔྱས་གདགས་ཤིང་། །ཡོན་ཏན་ཅན་ལ་ཁྲོས་པའི་རྣམ་
འགྱུར་སྟོན། །རང་ལ་དགོས་ཀྱིས་གཞན་ལ་མི་རུང་བའི། །སྡུག་བསྔལ་ཅན་དེ་
ལྷ་མིན་སྡེ་ཚན་གཅིག །ཡོན་ཏན་ལ་བརྟེན་མཁས་པའི་གནས་ཐོབ་ཀྱང་། །རང་
ཕྱོགས་འཕྱར་བ་འབའ་ཞིག་གཟེངས་བསྟོད་ནས། །བསྟན་པ་དཀྲུག་ཅིང་གཞན་
གྱི་ཁུར་འགྲོ་ན། །ཆུ་ཀླུང་གནོད་པ་ཅན་ལ་བསྙེན་དང་མཚུངས། །དེ་ཕྱིར་
དབང་པོ་ཉེ་བར་ཞི་བ་ཡི། །ཚད་མས་ཐོག་མར་རང་ཉིད་གཞལ་བྱས་ན། །
གདོད་ཀྱི་ཕ་རོལ་གཞལ་བའི་གཏན་ཚིགས་ཀྱང་། །དྲང་སྲོང་ངག་གི་རྗེས་སུ་
སོན་པར་འགྱུར། །གླེང་གཞིའི་རབ་འབྱེད་དོ། །
མཁས་པའི་ཚིག་ལ་རོ་མྱང་གིས། །ཕལ་བ་ཟས་སྐོམ་ཙམ་གྱིས་ཚིམ། །མུ་
ཏིག་མེད་པའི་ཉ་གསོད་པ། །གདོལ་པ་རྣམས་ཀྱི་སྤྱོད་ཚུལ་ཡིན། །དམ་པ་
གྲོགས་སུ་བསྟེན་པ་ལས། །འདི་ཕྱིའི་ལེགས་སྨོན་ཐམས་ཅད་འགྲུབ། །ཤཱཀྱ་
བཟང་ལྡན་ལ་བསྟེན་ནས། །འདྲེག་མཁན་འདུལ་བ་འཛིན་པར་འགྱུར། །
ནགས་ཚལ་ཕལ་བ་མང་མོད་ཀྱི། །ཙན་དན་ཡོད་པ་མཱ་ལ་ཡ། །ཀུན་ཏུ་སྐྱེ་བོས་
གང་གྱུར་ཀྱང་། །དགེ་བའི་གྲོགས་པོ་ལ་ལ་ཙམ། །རང་བཞིན་ངན་པ་ལ་བསྟེན་
ན། །དམ་པ་མཐོང་ཡང་ཐེ་ཚོམ་སྐྱེ། །ཁྱི་ཡིས་ཕུག་པའི་བྱིས་པ་དག །ནེའུ་ལི་
134



ཆོས་ཚན་དྲུག་པ། དམངས་ལ་སྤྲིངས་པའི་གཏམ་དཔེ་དོན་འབྲེལ་བ།
-
-
-
-
-
-
-
-
-
-
-
-
-
-
--
-
-
-
-
མཐོང་ནའང་སྐྲག་ཅིང་བརྒྱལ། །གཡོ་ཅན་རྣམས་ཀྱིས་རང་ཉིད་ལ། །དམའ་
འབེབས་བྱས་པ་མ་ཤེས་པས། །དྲང་ཞིང་བདེན་པར་སྨྲ་བ་ལ། །ལྐུགས་པ་ཡིན་
ཞེས་བླ་དྭགས་འདོགས། །ཡོན་ཏན་ལྡན་པའི་སྐྱེས་བུ་ནི། །ས་ཕྱོགས་གཞན་ལ་
ཕྱིན་ན་བྲིན། །ཁུ་བྱུག་མོན་དུ་སྐྱེས་ན་ཡང་། །ཅ་ཅོ་བྷོ་ཊའི་དབུས་ན་སྙན། །
གཞོན་ནུའི་དུས་ན་བསམ་མེད་ཀྱི། །དབང་དུ་གྱུར་པ་ཐལ་ཟིན་ཀྱང་། །ད་ནི་
ལང་ཚོར་གྱུར་པའི་དུས། །འཆལ་དང་ཆུང་མའི་དབང་མ་གཏོང་། །རྒས་པ་ཤི་
བའི་སྔོན་འགྲོ་ལ། །ངེས་འབྱུང་སྐྱེ་བ་ལྟ་ཞོག་གི །བུ་ལ་ཁྱིམ་ཐབ་ཕོགས་ཟེར་
ནས། །ད་དུང་སོས་དལ་བྱེད་པ་བླུན། །འཇིག་རྟེན་དག་ན་དགྲ་མང་ཡང་། །
འཆི་བདག་ལྟ་བུའི་འཇིགས་པ་མེད། །གཤིན་རྗེའི་ཁ་རུ་ཆུད་ཟིན་པ། །བསམས་
ནས་ཆོས་ལ་གུས་པར་གྱིས། །ངོ་ཚ་དཔང་པོར་མི་བྱེད་ཅིང་། །ཁེ་ཉེན་ཅུང་ཟད་
མི་བལྟ་ན། །ཟས་གོས་སྒྲུབ་ལ་ཐབས་མཁས་ཀྱང་། །ཉ་པ་རྣམས་དང་ཁྱད་པར་
ཅི། །ངན་པ་ཇི་ཙམ་ཉམ་ཆུང་བ། །དེ་ཡི་བར་དུ་དུལ་ཞིང་འཇམ། །ཅུང་ཟད་
རྒྱགས་པར་གྱུར་པའི་ཚེ། །གླང་པོའི་ཀོ་བ་བསྐམས་དང་མཚུངས། །སྒོག་སྐྱ་ག་
པུར་གྱིས་བྱུགས་ཀྱང་། །རང་གི་མཚན་ཉིད་མི་འདོར་ལྟར། །ཅུང་ཟད་རྐྱེན་
གྱིས་མཐོ་དམན་ཅན། །སྲང་མདའ་ལྟ་བུའི་སྐྱེ་བོ་སྤང་། །རྒྱལ་པོ་སྙན་ཁུང་སྲབ་
པ་དང་། །བློན་པོ་གཟུ་བོར་མི་གནས་པ། །བཙུན་མོ་ཕྲ་མར་དགའ་བ་གསུམ། །
རྒྱལ་སྲིད་དཀྲུག་པའི་སྲུབ་ཤིང་ཡིན། །སེང་གེ་རི་དྭགས་ཤ་ཟ་ཡང་། །ལོ་གཅིག་
འདོད་པ་ལན་ཅིག་སྤྱོད། །འབངས་རྣམས་རྒྱལ་པོའི་དཔལ་ཡིན་ཡང་། །དཔྱ་
ཐང་ཡང་ཡང་སྡུད་ན་ཉམས། །བོང་བུ་བཞིན་དུ་འདོད་པ་ལ། །ཆོག་ཤེས་མེད་
135



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། ，
པའི་འཁོར་ངན་གྱི། །ལྐོག་ཏུ་མི་ལྟོགས་མནར་བྱེད་པའི། །འཚིར་དཔྱད་མགར་
བ་ལ་ཡང་མེད། །དྲུག་ཆའི་དཔྱ་ཐང་ཐོབ་པའི་གནས། །མང་པོས་བཀུར་བ་ཁོ་
ན་སྟེ། །དེ་ཡི་ཁྲིམས་ལུགས་མི་སྲོང་ན། །བུ་ལོན་འབངས་ལ་བླངས་པ་ཡིན། །
རི་བོ་ས་ཡི་ཁུར་ཡིན་ཀྱང་། །ཐེག་པ་དམན་པའི་རྣམ་འགྱུར་མེད། །གང་དག་
བྱས་པ་མི་གཟོའི་ཁུར། །བང་ཆེན་ས་གཞིས་ག་ལ་ཐེག །སྐྱེ་བོ་ཉོ་ཚོང་ལ་དགའ་
དང་། །བུད་མེད་ལྐོག་ཟས་བྱེད་པ་གཉིས། །ཁྱིམ་ཐབ་བརླག་ལ་མཚུངས་པ་ཡི། །
དཔང་པོ་སྲང་རྡོ་ཁོ་ན་ཡིན། །གཞན་དག་འབྱོར་བ་མཐོང་ནས་ནི། །ཤིན་ཏུ་
འཁྲུགས་པའི་སེམས་བསྐྱེད་ཀྱང་། །དེ་ལས་ཅུང་ཟད་མི་རྙེད་སྟེང་། །རང་གི་
བསོད་ནམས་ལྷག་མེད་འཇོམས། །ནོར་ལྡན་སེར་སྣས་བསྡམས་པ་རྣམས། །
མཆོད་སྦྱིན་ཡུལ་ལ་འཁོན་པའི་རྒྱུས། །སྒྲ་ལྔ་འདོན་པའི་ཡི་དྭགས་ཀྱི། །རྒྱུ་
མཐུན་ད་ལྟ་སླེབས་པ་མང་། །མི་བསྲུན་ཁ་ནས་དོན་པ་ཡི། །ཚིག་ངན་སྦྲུལ་གྱི་
ལྕེ་སྐྱོང་ན། །ཕ་རོལ་སྙིང་ལ་ཟིན་པའི་ནད། །རྒྱུན་ཤེས་ཞུས་ཀྱང་བཅོས་པར་
དཀའ། །བདག་ལ་གནོད་པ་དེ་བྱུང་ན། །བཟོད་པའི་སྨན་ལ་བསྟེན་བྱ་སྟེ། །
ལང་ཚོ་རྒུད་པར་མི་འགྱུར་བའི། །དཀའ་ཐུབ་ནང་ན་དེ་ཉིད་མཆོག །ཁྱིམ་པ་
ཡོན་ཏན་མི་ལྡན་ཀྱང་། །བསམ་པ་བཟང་པོར་ནན་གྱིས་སློབ། །མེ་ཡི་གྲོགས་སུ་
རླུང་བཞིན་དུ། །དགེ་བའི་ཆོས་རྣམས་སྲུང་བའི་ཕྱིར། །སློང་བ་དང་འདྲའི་
མཛའ་བཤེས་དཀོན། །མ་སྦྱིན་ཁ་ནས་མ་འདོན་ཅིག །གཏོང་བ་དང་འདྲའི་
བང་མཛོད་ནི། །མགོན་མེད་ཟས་སྦྱིན་ལའང་མེད། །ཁྱིམ་ཐབ་རྙེད་པ་སླ་མོད་
ཀྱི། །ཕ་མ་རྙེད་པ་ཤིན་ཏུ་དཀོན། །དེ་ཉིད་བཀུར་པའི་བསོད་ནམས་ཁྱད། །
136



ཆོས་ཚན་དྲུག་པ། དམངས་ལ་སྤྲིངས་པའི་གཏམ་དཔེ་དོན་འབྲེལ་བ།
ཤེས་ན་ལོག་ལྟའི་གཡང་ལས་གྲོལ། །གཞན་ལ་གནོད་པ་ལྷུར་བྱེད་ན། །དེ་ནི་
ཚངས་པར་སྤྱོད་ཀྱང་ཅི། །སྤུ་གྲིས་བཟུང་བའི་སྦྲང་རྩི་ཡིས། །རྨས་པ་ཉིད་ལས་
གསོས་པ་མེད། །དགྲ་བོ་ཐུལ་བའི་མཐའ་འཚོལ་ལ། །ཚེ་ཡིས་གཏུགས་པར་གྱུར་
པ་སྟེ། །དེ་ལ་ཉེ་བར་ལེན་པའི་སེམས། །བཏུལ་ན་རང་ཉིད་བདེ་བ་ཐོབ། །ཇི་
སྲིད་ཆོག་ཤེས་མ་ཐོབ་པ། །དེ་སྲིད་ནོར་གྱིས་ཕོངས་པ་སྟེ། །བྱི་བས་འབད་ནས་
བསགས་པའི་མཐར། །ལྟོགས་གྲིར་ཤི་བ་མ་ཐོས་སམ། །དྲང་པོ་རེ་ཞིག་མཐུ་
ཆུང་ཡང་། །དེ་ཡི་རང་བཞིན་ཉམས་པ་མེད། །ཉི་མ་སྤྲིན་གྱིས་སྒྲིབ་ན་ཡང་། །
དེ་མ་ཐག་ཏུ་ལྷག་པར་གསལ། །དགྲ་བཅོམ་རྣམས་ཀྱི་ཚུལ་ཁྲིམས་ནི། །ཁྱིམ་
ནས་རྙེད་པར་མི་འགྱུར་ཀྱང་། །དུས་ཁྲིམས་ཡན་ལག་བརྒྱད་པ་དང་། །དགེ་
བསྙེན་གནས་ལ་གུས་པར་གྱིས། །དགེ་སྦྱོང་གཞན་སྡེ་འཐག་པ་དང་། །སྔགས་
པ་མཐུ་གཏད་བྱེད་པ་ལས། །ཁྱིམ་པ་གཟུ་བོར་གནས་པ་རྣམས། །ཕ་རོལ་
ལེགས་པ་མངོན་སུམ་ཡིན། །སྡོམ་པ་ལན་ཅིག་དྲལ་གྱུར་ཀྱང་། །འཆབ་སེམས་
མེད་ན་གསོར་ཡོད་ཀྱི། །རྟག་ཏུ་བསམ་པ་ཉམས་པ་རྣམས། །འགྲོ་ས་ངན་སོང་
གསུམ་ལས་མེད། །སྡེ་སྣོད་ཤེས་པས་མི་ཆོག་གིས། །བསླབ་པའི་གནས་ལ་གུས་
པ་གཅེས། །ལྷས་བྱིན་གྱི་ནི་བརྟུལ་ཞུགས་ལྔས། །མེ་ལྕེར་དྲངས་པ་མ་ཐོས་སམ། །
དམ་པ་རེ་ཞིག་ཉམས་གྱུར་ཀྱང་། །དེ་ལས་ལྡང་བའི་ཐབས་བྱེད་དེ། །ཟླ་བ་ཉ་
བ་གཟས་ཟིན་ཀྱང་། །ད་དུང་གླིང་བཞི་བསྐོར་ལ་བརྩོན། །དགོན་པར་བསྡད་
པས་མི་ཆོག་གིས། །དགེ་སྦྱོང་གི་ནི་ཆོས་བཞི་བརྟག །འབྲོག་གནས་དབེན་པ་
སྤྱང་ཀི་དང་། །ཝ་མོས་བཟུང་བ་མ་མཐོང་ངམ། །གང་ལ་སྙིང་རྗེ་ཡོད་པ་དེར། །
137



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ངེས་པར་ཐར་པའི་ས་བོན་ཡོད། །ཀུན་ཏུ་རིགས་ཅན་དེ་ཡིན་གྱི། །ཆོ་འབྲང་
བཙུན་པ་ལྟར་སྣང་ཙམ། །རིན་ཆེན་སྣ་བདུན་ལྡན་ན་ཡང་། །འཆི་བའི་ཚེ་ན་
རྗེས་མི་འབྲང་། །འཕགས་པའི་ནོར་བདུན་བསྟེན་པ་རྣམས། །དབང་ཕྱུག་
བརྒྱད་དུ་འགྲོ་བ་མང་། །ཆོས་བཞིན་སྤྱོད་དང་དབང་པོ་ཐུལ། །དེ་ལ་དགྲ་
བཅོམ་ཐག་མི་རིང་། །ཚོས་ཀྱིས་བཙོས་ཀྱང་སྡིག་པས་བཀབ། །དེ་འདྲ་ཐར་
པའི་རྒྱལ་མཚན་མིན། །རྫས་ལས་འཕེལ་བའི་བསོད་ནམས་བདུན། །སྒྲུབ་པ་
ཐུབ་པའི་ལུགས་ཡིན་གྱིས། །དམ་པར་བཏགས་ནས་དཀོར་རྫས་ལ། །གཟི་བྱིན་
བསྒྲུབ་ན་ཤིན་ཏུ་ཉམས། །སོ་སོ་སྐྱེ་བོའི་རང་ཉམས་ཀྱིས། །འཕགས་པ་མཇལ་
བར་མི་བྱ་སྟེ། །ཁྲོན་པའི་སྦལ་པ་རྒན་པོ་ཡིས། །རུས་སྦལ་བཞད་གད་སློང་མིན་
ནམ། །བྱ་བ་ཀུན་ལ་མ་བརྟག་ན། །འགྱིང་ཚུལ་སྟོན་ཡང་དཔའ་བོ་མིན། །བྱི་
ལ་སྦོས་པའི་ཟུངས་ཁྲག་དེ། །ཁྱི་རྒན་གོམ་པ་འཁྱོར་བས་ལྡག །གལ་ཏེ་ནོར་ལ་
སྲེད་ན་ཡང་། །དྲང་པོའི་སྤྱོད་པས་བང་མཛོད་དགང་། །བཀང་ནས་ལེགས་
པར་སྤྱོད་ཤེས་ན། །རང་གཞན་སྲུང་བའི་དཔལ་ཐོབ་འགྱུར། །ཇི་སྲིད་ཕ་རོལ་
མཐོང་བ་སྟེ། །དེ་སྲིད་གཞན་ལ་ཕན་པ་གྱིས། །གཡོ་སྒྱུ་མེད་པའི་བསམ་སྦྱོར་
འདིས། །རང་དོན་ཚགས་སུ་ཚུད་པ་ཡིན། །རྒྱལ་པོ་ཡུལ་འཁོར་མི་བསྲུང་དང་། །
བློན་པོ་ཐབས་ལ་མི་མཁས་པས། །རྒྱལ་སྲིད་འཕེལ་ལྟ་ག་ལ་ཞིག །རང་གི་སྲོག་
ཀྱང་བསྲུང་མི་ནུས། །མི་མཁས་ང་རྒྱལ་ཆེ་བ་དང་། །གཙོ་བོ་འདོད་དང་ཞལ་ཏ་
མང་། །བསམ་པ་མི་མཐུན་འུར་རྡོ་ཡིས། །རང་སྲིད་ཆམ་ལ་ཕབ་པ་མང་། །བྱི་
བས་ལྡེ་མིག་འཛིན་པ་དང་། །བྱ་རོག་ཕྱག་ཚང་བྱེད་པ་ནི། །བང་མཛོད་མྱ་ངན་
138



ཆོས་ཚན་དྲུག་པ། དམངས་ལ་སྤྲིངས་པའི་གཏམ་དཔེ་དོན་འབྲེལ་བ།
མས
འདའ་བ་ཡི། །སྔ་ལྟས་ཡིན་པ་སུས་མི་ཤེས། །དེ་ཕྱིར་རྒྱལ་བློན་འབངས་བཅས་
ཀུན། །ལྗོན་ཤིང་ལ་ནི་འཁྲི་ཤིང་ལྟར། །ཕན་ཚུན་བལྟོས་གྲུབ་གཟུ་བོའི་བློས། །
རང་སའི་བྱ་བ་དྲང་པོར་སྲོངས། །བཟའ་ཤིང་བཏུ་བར་བྱ་མོད་ཀྱིས། །སོལ་བ་
མཁན་གྱི་ལུགས་མི་སྐྱོང་། །དཔྱ་ཁྲལ་ཡན་ལག་མ་རྫོགས་ཀྱང་། །ཞོ་ཤའི་དྲིན་ལ་
ལེགས་པར་སོམས། །སྦྲང་རྩི་དང་ནི་ཐི་བྱའི་ཚང་། །ཟླ་བ་ཚེས་དང་རྒྱལ་པོའི་
ནོར། །ཅུང་ཟད་བསགས་པས་འཕེལ་བའི་ཕྱིར། །ཆུ་ཐག་ལྟ་བུའི་རྣམ་འགྱུར་
སྤོངས། །མི་དགེ་བཅུ་ལ་ལོག་ལྟ་ཐུ། །དེ་ལས་སྲོག་གཅོད་འབྱུང་བས་ན། །ཕྱི་
རོལ་ཉམས་པ་མི་བསམས་ཀྱང་། །ཚེ་ཐུང་གྱུར་ལ་སྐྲག་པར་བྱ། །རྨ་བྱ་ཚད་པས་
གདུངས་གྱུར་ཀྱང་། །རྫིང་བུ་རྙོག་མར་འཇུག་མི་བྱེད། །ཡ་རབས་ཤིན་ཏུ་ཉམ་
ཐག་ཀྱང་། །མ་བྱིན་ལེན་ལ་སྤྲོ་བ་ཞན། །ལོག་གཡེམ་རྣམ་པ་མང་མོད་ཀྱི། །
སྡོམ་པ་འཇིག་པར་བྱེད་པ་ནི། །ཁ་ན་མ་ཐོ་ཆེན་པོའི་གནས། །དེ་བཞིན་གཞན་
སེམས་བསྲེག་ལས་བྱོལ། །ཁྱིམ་པ་ལ་ཡང་རྫུན་བཀག་ན། །ཕ་རོལ་བསླུ་བའི་
དགེ་སྦྱོང་དང་། །དགེ་འདུན་ལྷག་མར་ལྷུང་བཞིན་དུ། །ཡང་དག་འབུལ་བ་
མཚང་རེ་ཆེ། །དེ་བཞིན་ཕྲ་མ་ལ་སོགས་པ། །བསམ་པའི་ལྷག་མ་གསུམ་པོ་དང་། །
སེམས་པ་ཡིད་ཀྱི་རྣམ་གསུམ་པོའི། །རྒྱུ་འབྲས་ཤེས་པའང་མཁས་པ་ཡིན། །
དུག་སྦྲུལ་སྲོག་ཆགས་གསོད་པ་དང་། །གླང་པོ་རྩྭ་མཆོག་ཟ་བ་གཉིས། །སྐེམ་
སྦེག་ཁྱད་པར་ཆེ་བ་བཞིན། །ཁྲེལ་དང་ངོ་ཚ་ཟས་ཀྱི་མཆོག །ངེས་པར་བརྫུན་
པ་མེད་པའི་ཚིག །སྨྲ་བའི་ཁ་ནི་ཡི་གེ་སྟེ། །དེ་ལས་གཞན་དུ་ལྕེ་བདེ་ཡང། །ནེ་
ཙོ་བཞིན་དུ་སྙིང་པོ་མེད། །ལོང་བར་ཟ་འོག་སྟོན་པ་དང་། །ཕྱུགས་ཀྱི་མགྲིན་
139



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
མ
-
-
-
-
པར་མུ་ཏིག་འདོགས། །དད་པ་མེད་ལ་ཆོས་འཆད་གསུམ། །དུས་ཚོད་གྲོན་པའི་
རྒྱུ་རུ་ཟད། །སྒྲ་པ་དོན་འགྱུར་ལ་རྨོངས་དང་། །ཚད་མ་རྫས་ལྡོག་མི་ཕྱེད་དང་། །
བཟོ་གནས་ཆ་ཚད་མི་ལྡན་དང་། །གསོ་རིག་ཞུ་རྗེས་མི་ཤེས་དང་། །སྡེ་སྣོད་ལ་
རྨོངས་ནང་རིག་པ། །རིག་གནས་ཡིན་ཀྱང་གཟུགས་བརྙན་ཙམ། །རང་སྡེ་ཤིན་
ཏུ་སྲུང་མཁས་པ། །མུ་སྟེགས་ཀླ་ཀློའི་ཁྲོད་ནའང་ཡོད། །འདོད་པར་བགོ་བཤའ་
བྱེད་ནུས་པའི། །སྐྱེས་བུ་དེ་ནི་དྲང་སྲོང་ཡིན། །ཤིན་ཏུ་འདོད་པས་གདུངས་ན་
ཡང་། །ཁྲེལ་དང་ངོ་ཚའི་གོས་མི་འབུད། །དེ་ལ་ཡ་རབས་ཞེས་བྱ་སྟེ། །འབྱོར་
ལྡན་གཡུང་པོའི་ཁྲོད་ནའང་མང༌། །གཡུལ་ངོར་ཞུགས་ན་བརྟུལ་ཕོད་ཀྱང་། །
ཡུལ་གྱི་མི་ལ་དེས་ཤིང་འཇམ། །དམན་པ་རྣམས་ལ་སྙིང་རྗེ་བ། །དེ་ལ་དཔའ་བོ་
ཞེས་སུ་བརྗོད། །དམ་པ་རྣམས་ལ་མི་སྙན་སྒྲོགས། །བྱིས་པའི་གྲོགས་ལ་ཤིན་ཏུ་
གདུང་། །ཆུང་མའི་འོག་ནས་མི་ལྷོངས་པ། །སྐྱེས་པ་འདྲ་བའི་བུད་མེད་ཡིན། །
ལུགས་གཉིས་སྒྲུབ་པའི་མཐུ་ཆུང་ཞིང་། །ཕན་དང་གནོད་པའི་མཐའ་མི་ཤེས། །
ལྟོ་བ་འགེངས་པ་གཙོར་བྱེད་པ། །ཆུ་དང་ནགས་མའི་མི་ཆུང་དངོས། །ཡོན་
ཏན་མེད་པའི་སློབ་དཔོན་དང༌། །སེམས་བསྐྱེད་མེད་པའི་སྨན་པ་དང་། །སྤྱི་
ཚིག་མེད་པའི་གྲོས་པ་གསུམ། །ཕན་ལས་གནོད་པ་ཆེ་བའི་རྒྱུ། །མཁས་པ་ང་
རྒྱལ་ཆེ་བ་དང་། །ཆེན་པ་དྲེགས་པས་རྒྱགས་པ་དང་། །ཕྱུག་པོ་སེར་སྣས་
བསྡམས་པ་གསུམ། །དུག་སྦྲུལ་གདེངས་ཀའི་བསིལ་ཡབ་ཡིན། །སློང་ལ་ངོ་ཚ་
མེད་མོད་ཀྱིས། །མི་སྟེར་ཟེར་ན་དེ་བས་དམན། །སྦྱིན་ནོ་ཟེར་བ་དམ་པའི་
ཚིག །མི་འདོད་ཟེར་ན་དེ་བས་འཕགས། །རང་ཉིད་བསྲུང་བ་དེ་ཙམ་དུ། །
140



ཆོས་ཚན་དྲུག་པ། དམངས་ལ་སྤྲིངས་པའི་གཏམ་དཔེ་དོན་འབྲེལ་བ།
གཞན་ལའང་ཕན་པ་འབའ་ཞིག་བསྒྲུབ། །ངུར་བ་གཅིག་གིས་ཅིག་ཤོས་ལ། །
བསྟི་བསྟང་ཇི་ལྟར་བྱེད་མཐོང་ངམ། །རྗེ་བོ་ངན་ལ་བསྟེན་པ་དང་། །གྲུ་
གཟིངས་གོག་པོར་འཇུག་པ་དང་། །རྒྱ་མཚོའི་ཆུ་ལ་འཐུང་བ་གསུམ། །སྲོག་ལ་
འཇིགས་པ་བསྐྱེད་པའི་རྒྱུ། །ངན་པ་ཆེ་སར་སླེབས་པ་དང་། །དབང་ཡོད་ངོ་ཚ་
མེད་པ་དང་། །ཕུག་རོན་ལྷ་ཁང་ཞུགས་པ་གསུམ། །འགྲིབ་གནོན་བཞིན་དུ་ ་
གནོད་པ་མང་། །ཟིལ་བའི་ཆུ་དང་རྩྭ་ཡི་མེ། །སྤྲིན་གྱི་གྲིབ་མ་འཇག་མའི་སྐྱབས། །
སྐྱེ་བོ་ངན་པའི་མཛའ་བཤེས་ལྔ། །དགོས་པའི་དུས་སུ་བསླུ་བར་མཚུངས། །གྲོ་
ཁའི་ཕྱིར་དུ་གསོད་ཅིང་འཚེ། །ཐབས་ཀྱིས་རྐུ་དང་ལོག་པར་གཡེམ། །ཁེ་ཕྱིར་
རྫུན་སོགས་མི་དགེའི་རྒྱུན། །རྒྱ་པའི་ལག་ན་ཡོད་ཟེར་ན། །དེ་ཡི་སྟེང་དུ་ཡུལ་
ངན་དང༌། །ཆོམ་རྐུན་འཇིགས་ལའང་མི་འཛེམ་པའི། །དགེ་སྦྱོང་ཤོ་སྣ་ཁྲིད་
བྱས་ནས། །བསླབ་པ་ཚོང་པ་བདུད་ཀྱི་ལས། །ས་ཞིང་རེངས་དང་ཁེ་མེད་ཚོང་། །
མ་དུལ་རྟ་དང་རྐུན་པོའི་བྲན། །ལྐོག་གྱུར་བྱེད་པའི་བུད་མེད་ལྔ། །ཁྱིམ་ཐབ་
བཤིག་པའི་འཐག་ཆེན་ཡིན། །རྒྱལ་པོ་སྡིག་སྤྱོད་བྱེད་པ་དང༌། །བློན་པོ་ལྐོག་
བརྔན་ཟ་བ་དང་། །ཧོར་འདྲ་ཡུལ་འཁོར་འཐག་པ་གསུམ། །མངའ་ཞབས་
འཇིག་པའི་ཐོ་བར་མཚུངས། །དམག་དཔོན་སྙིང་སྟོབས་མེད་པ་དང་། །དམག་
མི་གོ་མཚོན་བྲལ་བ་དང་། །དཔུང་གི་འགྲོ་ལྡོག་མི་ཤེས་དེས། །རུ་པ་ཏི་ཡི་
བརྟུལ་ཞུགས་འཛིན། །ཞལ་ལྕེ་འཁྱོག་པོར་གཅོད་པ་དང་། །རྟོག་དཔྱོད་མེད་
པའི་ཕྲ་མ་དང་། །ཁྲིམས་རྐུན་རེངས་སུ་འཇུག་པ་གསུམ། །རྒྱལ་ཁྲིམས་ཞིག་
པའི་སྔོན་འགྲོར་འོང་། །གཙུག་ལག་ཁང་དང་བླ་མའི་དཀོར། །མཁན་སློབ་དགེ་
་་，



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
=
འདུན་ལས་བྱེད་དང་། །ཀུན་སློང་ངན་པའི་དགེ་བ་གསུམ། །ངན་འགྲོར་འགྲོ་
བའི་ས་མཁན་ཡིན། །དཔོན་ལ་རྒོལ་དང་བག་མེད་ཆང་། །ཕོ་བས་མི་ཆུན་
བཟའ་བཏུང་སྲེད། །ཉིན་ཕྱེད་གཉིད་དང་ནམ་ཕྱེད་ཟས། །འདི་ལྔ་འགྱུར་བའི་
སྡུག་བསྔལ་རྒྱུ། །སློང་མོས་འཚོ་ཞིང་ཁེངས་ཚིག་སྨྲ། །ཟ་བའི་ཡུལ་ལ་འབར་
ཞིང་འཁུན། །ཕ་མའི་དྲིན་ལན་མི་བསམ་པ། །འདི་གསུམ་ཤེས་ལྡན་ཁྲེལ་བའི་
རྒྱུ། །དུས་ལ་མ་བབས་འགྲོ་དོན་དང་། །ཉམས་རྟོགས་མེད་པའི་ཐོ་ཅོ་དང་། །
བདུད་ཀྱིས་བརླབས་པའི་ལུང་བསྟན་གསུམ། །བླུན་པོ་རྣམས་ལ་མཛེས་པ་ཡིན། །
མི་ལུས་ཐོབ་པ་ད་རེས་ཙམ། །དལ་འབྱོར་ཚང་བ་ལན་རེ་ལ། །བཤེས་བཉེན་
འབད་ནས་མི་བསྟེན་ཅིང་། །གལ་ཆུང་ཆོས་ལ་བྱེད་པ་འཁྲུལ། །འཕགས་པ་
མཐོང་བ་ལན་གཅིག་དང་། །དབང་བཞི་ཐོབ་པ་རེས་འགའ་ལ། །དམ་ཚིག་
ཡལ་བར་འདོར་བ་ཡི། །སྐྱེས་བུ་དེ་ནི་སྨྱོན་པ་དངོས། །འབྱོར་བ་ཆུ་ཡི་ལྦུ་བར་
མཚུངས། །སྲོག་ནི་གཤིན་རྗེའི་གཞན་དབང་ཅན། །དེ་ཕྱིར་མཆོག་གི་སྨན་པ་ལ། །
བསྙེན་ནས་དམ་ཆོས་བདུད་རྩི་འཐུང་། །གསོ་དཔྱད་ཕལ་བ་འདི་འདྲས་ནི། །
རྣམ་པ་ཀུན་ཏུ་ག་ལ་སྐྱོབས། །ནད་དོ་ཅོག་གི་རྩ་བ་ནི། །མ་རིག་འཛིན་པ་ཡིན་
པའི་ཕྱིར། །དེ་ལྟ་ན་ཡང་རྨོངས་ཆེན་རྣམས། །སྨན་ལས་དུག་ལ་རིན་ཐང་ཆེ། །
ཀུན་གྱིས་ཕྱག་མཆོད་བྱེད་པ་ཡི། །མཆོད་རྟེན་ཁྭ་ཏས་བརྙས་ལ་ལྟོས། །གང་
ཞིག་ནོར་བུའི་འབྱུང་གནས་ནི། །རིན་པོ་ཆེ་ཡི་གླིང་ཡིན་བཞིན། །ཆོས་དང་
ནོར་དང་འདོད་པ་དང་། །ཐར་པའི་འབྱུང་གནས་ཤེས་རབ་ཡིན། །དེ་དེ་དགེ་
བའི་བཤེས་གཉེན་དང་། །ཐོས་པ་མང་པོ་ལས་འབྱུང་ན། །རིགས་གཟུགས་ལང་
142



ཆོས་ཚན་དྲུག་པ། དམངས་ལ་སྤྲིངས་པའི་གཏམ་དཔེ་དོན་འབྲེལ་བ།
-
-
-
ཚོས་སྒེག་གྱུར་ཀྱང་། །དེ་ཉིད་བསྲིང་ན་ཉམས་པའི་རྟགས། །འདི་ན་ནམ་
འཁའ་ས་གཞིའི་བར། །རིང་བ་ལས་ཀྱང་ཕལ་པ་དག །དམ་པའི་ཆོས་ལས་རིང་
གྱུར་པས། །མཁས་ལས་སྤྲེལ་རྒན་ངོ་མཚར་ཆེ། །དེ་བཞིན་རྒྱ་མཚོའི་ཕ་རོལ་
དང༌། །ཚུ་རོལ་ཡིན་མིན་དེ་སྲིད་ལས། །ཕལ་དང་དམ་པའི་ཆོས་རིང་བས། །
ལེགས་པར་བཤད་ལ་སུ་ཡིད་གཏོད། །འདི་ལྟ་ན་ཡང་ཀེ་ཏ་ཀས། །ཆུ་དང་རྙོག་
མ་དབྱེ་བ་བཞིན། །རིགས་པ་དང་ནི་མ་ཡིན་པའི། །མཚན་ཉིད་བཤད་ལ་ཉེས་
པ་མེད། །ཅི་ཕྱིར་ཞེ་ན་རྨོངས་པ་དང་། །འདྲ་བའི་མུན་པ་ཡོད་མ་ཡིན། །
ལེགས་བཤད་འདྲ་བའི་སྐྱེས་མེད་པས། །དམ་པའི་དོན་ལྡན་གཏམ་འདི་བྱས། །
ངེས་པ་ཁོ་ནར་འབྱུང་འགྱུར་བའི། །འཆི་བ་ལ་ཕན་དམ་པའི་ཆོས། །དེ་ཉིད་
ཤེས་པའི་སྔོན་འགྲོར་ནི། །འཇིག་རྟེན་གྱི་ནི་ཆོས་ལུགས་བརྟག །ལྷ་དང་མི་ཡི་
ཐེམ་སྐས་ལ། །བརྟེན་ནས་ཐར་པ་བསྒྲུབ་པའི་ཕྱིར། །རིག་དང་ཞབས་སུ་ལྡན་
པའི་ཟླར། །འཇིག་རྟེན་མཁྱེན་པ་བསྔགས་མིན་ནམ། །ཉི་མའི་སྔ་དྲོ་ཕྱི་དྲོ་དང་། །
ནོར་དང་ལང་ཚོ་མི་བརྟན་ཀྱང་། །ཆོས་དང་བདེན་པ་བརྟན་པའི་མཐུས། །
འདིས་ཀྱང་གཞན་ལ་ཕན་པར་ཤོག །
དམངས་ལ་སྤྲིངས་པའི་གཏམ་དཔེ་དོན་འབྲེལ་བ་ཞེས་བྱ་བ་རྒྱལ་བའི་མྱུ་གུ་ཨ་བྷ་ཡ་་
དཱི་པས་རྒྱ་གར་ཀཱ་མ་རཱུ་པའི་གནས་དང་ཉེ་ཞིང་། བྱ་རྒོད་ཕུང་པོའི་རི་བོ་ལྟར་ཡོད་པའི་ཨ་
ཙ་ར་ཁ་སྤུ་ཅན་གྱིས་སྟོང་དཔོན་བྱང་ཆུབ་རྒྱལ་མཚན་ལ་གདམས་པ་རྫོགས་སོ། །
143



?
*..
༢༡ *
་
་
༡་༢
，
་
，
，
ཆོས་ཚན་བདུན་པ།
༄༅། །ལེགས་པར་བཤད་པ་ཆུའི་བསྟན་བཅོས་
ལུགས་གཉིས་རླབས་ཕྲེང་བརྒྱ་ལྡན་ཞེས་
བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས།
གུང་ཐང་དཀོན་མཆོག་བསྟན་པའི་སྒྲོན་མེ་ནི། མདོ་སྨད་ཤར་ལྷོའི་མཛོད་དགེ་སྨད་
ཅེས་པའི་ཡུལ་དུ་ཡབ་ཐེ་བོ་ལྕགས་པོ་བྱམས་དང་། ཡུམ་བོ་ཅོག་གཉིས་ཀྱི་སྲས་སུ་སྤྱི་
ལོ1762ལོར་སྐུ་འཁྲུངས།
དགུང་ལོ་བདུན་པར་ཀུན་མཁྱེན་འཇིགས་མེད་དབང་པོས་གུང་ཐང་ཁྲི་ཆེན(ལྷ་སའི་
ཤར་ཕྱོགས་ལེ་དབར་བཅུ་ཙམ་གྱི་སར་ཡོད་པའི་ཚལ་གུང་ཐང་ཞེས་ཚལ་ཡང་དགོན་དང་་་
གུང་ཐང་གཙུག་ལག་ཁང་སྟེ་དགོན་པ་ལྷོ་བྱང་གཉིས་ཡོད་པ་དེ་དེ་སྔ་ཁྲི་ཆེན་དགེ་འདུན་་་་་
ཕུན་ཚོགས་ཀྱིས་ལོ་མང་འཛིན་བདག་དང་ཉམས་གསོ་གནང་བས་ཁོང་ལ་གུང་ཐང་ཁྲི་ཆེན་
དང་གུང་ཐང་ཚང་སོགས་ཀྱི་མཚན་ཆགས)དགེ་འདུན་ཕུན་ཚོགས(དགའ་ལྡན་ཁྲི་ཐོག་ལྔ་
བཅུ་པ་སྟེ་གུང་ཐང་ཚང་སྐུ་ཕྲེང་དང་པོ)ཀྱི་སྐུ་སྐྱེར་ངོས་འཛིན་མཛད་དེ་བླ་བྲང་བཀྲ་ཤིས་་
འཁྱིལ་དུ་གདན་དྲངས། ཀུན་མཁྱེན་འཇིགས་མེད་དབང་པོའི་དྲུང་དུ་དགེ་བསྙེན་དང་རབ་
བྱུང་དགེ་ཚུལ་བཅས་ཀྱི་སྡོམ་པ་དཀྱུས་གཅིག་ཏུ་ཞུས། མཚན་དཀོན་མཆོག་བསྟན་པའི་
སྒྲོན་མེ་ཞེས་བསྩལ། དེ་ནས་དགེ་བའི་བཤེས་གཉེན་བློ་བཟང་རིན་ཆེན་སློབ་དཔོན་དུ་
བསྟེན་ནས་ཡི་གེ་འབྲི་ཀློག་དང་། ཆོས་སྤྱོད་སྐོར་སྦྱངས་ཤིང་། ཚད་མ་དང་ཕར་ཕྱིན་
144



ཆོས་ཚན་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་རླབས་ཕྲེང་བརྒྱ་ལྡན།
སོགས་ཀྱི་གཞུང་རྣམས་ལའང་གསན་སྦྱོང་མཛད། རྒྱ་དང་སོག་པོའི་སྐད་ཡིག་ཀྱང་མཁྱེན།
དགུང་ལོ་བཅུ་བདུན་པ་སྟེ། སྤྱི་ལོ1778ལོར་དབུས་སུ་བྱོན་ནས་འབྲས་སྤུངས་སྒོ་
མང་གྲྭ་ཚང་གི་ཆོས་གྲྭར་ཞུགས། རིགས་སྨྲའི་དབང་ཕྱུག་ཧོར་སྐལ་བཟང་དངོས་གྲུབ་དགེ་
རྒན་དུ་བསྟེན་ནས་གཞུང་ཆེན་བཀའ་པོད་ལྔ་ལ་བརྡར་ཤ་ཆོད་པ་གསན་སྦྱོང་མཛད། །
དགུང་ལོ་ཉེར་གཅིག་པ་སྟེ། སྤྱི་ལོ1782ལོར་རྒྱལ་དབང་བློ་བཟང་འཇམ་དཔལ་རྒྱ་མཚོའི་
དྲུང་དུ་བསྙེན་རྫོགས་ཀྱི་སྡོམ་པ་བཞེས། ཡོངས་འཛིན་ཡེ་ཤེས་རྒྱལ་མཚན་དང་། ཀློང་
རྡོལ་བླ་མ་རིན་པོ་ཆེ་གཉིས་བླ་མའི་གཙོ་བོར་བསྟེན་ནས་མདོ་སྔགས་ཀྱི་ཆོས་རྒྱུན་སྔར་མ་་་་
གསན་པ་མང་པོ་གསན། དགུང་ལོ་ཉེར་གཉིས་པར་དགེ་བཤེས་ལྷ་རམས་པའི་མཚན་
བཏགས་བཞེས། དབུས་སུ་ལོ་བརྒྱད་ཙམ་བཞུགས་རིང་མདོ་སྔགས་རིག་གནས་ཀྱི་གཞུང་
ཀུན་ལ་མཁྱེན་པ་ཐོགས་མེད་དུ་གྱུར་ཅིང་། དབུས་གཙང་དུ་མཁས་པའི་སྙན་གྲགས་ཆེས་
ཆེར་རྒྱས། དགུང་ལོ་ཉེར་ལྔ་པ་སྟེ། སྤྱི་ལོ1786ལོར་ཕྱིར་མདོ་སྨད་བཀྲ་ཤིས་འཁྱིལ་དུ་
ཕེབས། དགུང་ལོ་སུམ་ཅུ་པ་སྟེ། སྤྱི་ལོ1791ལོར་ཆོས་སྡེ་ཆེན་པོ་བླ་བྲང་བཀྲ་ཤིས་
འཁྱིལ་གྱི་གདན་རབས་ཉེར་གཅིག་པའི་ཁྲིར་བཞུགས། དེ་ནས་བཟུང་མདོ་སྨད་ལྷོ་བྱང་གི་
ཆོས་གྲྭ་ཆེན་པོ་རྣམས་སུ་འཆད་རྩོད་རྩོམ་གསུམ་གྱི་སྒོ་ནས་གཞན་ཕན་གྱི་འཕྲིན་ལས་རྒྱ་ཆེར་
སྤེལ། མདོ་སྔགས་རིག་གནས་དང་བཅས་པར་མཁྱེན་རླབས་ཤིན་ཏུ་ཆེ་བས། གུང་ཐང་
འཇམ་པའི་དབྱངས་ཞེས་སྙན་གྲགས་ཀྱིས་ཕྱོགས་ཀུན་ཁྱབ། རྗེ་འདིས་མཛད་པའི་བསླབ་བྱ་
ལ་གུང་ཐང་བསླབ་བྱ་ཞེས་བོད་ཀྱི་མཁས་པས་བརྩམས་པའི་བསླབ་བྱ་ལས་རབ་དང་ཕུལ་དུ་
བརྩི་ལ། ཁོང་གི་བརྩམས་ཆོས་ཀྱིས་ཕྱིས་བྱུང་བོད་ཀྱི་བསམ་བློ་དང་། རིག་གནས། རྩོམ་
རིག་བཅས་ལ་ཤན་ཤུགས་ཆེན་པོ་ཐེབས། སྤྱི་ལོ1803 ལོར(དགུང་ལོ་ཞེ་གཉིས་པ)མཆོད་
རྟེན་མཐོང་གྲོལ་ཆེན་མོ་གསར་བཞེངས་ཀྱི་དབུ་བཙུགས་ནས། 1805ལོར་ཡོངས་སུ་གྲུབ་
སྟེ་རབ་གནས་དང་དགའ་སྟོན་རྒྱས་པར་མཛད། དབལ་མང་པཎྜི་ཏ་དཀོན་མཆོག་རྒྱལ་
མཚན་སོགས་སློབ་མ་མཁས་ཆེན་ཤིན་ཏུ་མང་པོ་བྱུང་།
145



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
རྗེ་འདི་པའི་བརྩམས་ཆོས་ལ། འདུལ་བ་རྒྱ་མཚོའི་དཀའ་གནད་མདོར་བསྡུས་ནོར་
བུའི་ཕྲེང་བ། དྲང་ངེས་རྣམ་འབྱེད་ཀྱི་དཀའ་འགྲེལ་རྩོམ་འཕྲོ་ལེགས་བཤད་སྙིང་པོའི་ཡང་
སྙིང་། ཟབ་མོ་ལྟ་བའི་ཟིན་བྲིས་ཐར་ལམ་སྣང་བ། ཡིད་དང་ཀུན་གཞིའི་དཀའ་གནད་
རྣམ་པར་བཤད་པ་མཁས་པའི་འཇུག་ངོགས། བདེན་བཞིའི་རྣམ་གཞག་ཐར་འདོད་འཇུག་
ངོགས་མཁས་པའི་དགའ་སྟོན། རྟེན་འབྲེལ་གྱི་རྣམ་གཞག་ལུང་རིགས་བང་མཛོད།
བསྟན་པའི་འཇུག་སྒོ་སྐྱབས་འགྲོའི་ཁྲིད་ཡིག་ཕན་བདེའི་ལམ་བཟང་གསལ་བའི་སྒྲོན་མེ།
བཅོམ་ལྡན་འདས་ལྷ་མོ་རིག་བྱེད་མ་ལ་བསྟོད་པའི་རྒྱ་ཆེར་འགྲེལ་བ་རྡོ་རྗེ་གསུམ་གྱི་སྣང་བ།
དཔལ་གསང་བའི་བདག་པོ་འཁོར་ལོ་ཆེན་པོའི་བསྐྱེད་རིམ་གྱི་རྣམ་གཞག་རྒྱ་ཆེར་བཤད་པ་
གསང་ཆེན་རོལ་མཚོ། གསང་བདེ་འཇིགས་གསུམ་སོགས་ལྷག་ལྷ་དུ་མ་དང་འབྲེལ་བའི་བླ་
མའི་རྣལ་འབྱོར་དངོས་གྲུབ་ཀུན་འབྱུང་། ཀུན་གཟིགས་ལྔ་པ་ཆེན་པོས་མཛད་པའི་རྗེ་རིན་
པོ་ཆེའི་བསྟོད་པ་དཔྱིད་ཀྱི་རྒྱལ་མོའི་གླུ་དབྱངས་ཀྱི་དོན་འགྲེལ་དབྱར་སྐྱེས་སྒྲ་བརྒྱ། འཇམ་
མགོན་རྒྱལ་བ་གཉིས་པ་ལ་བསྟན་པའི་སྙིང་པོ་གསལ་བར་མཛད་པའི་ཚུལ་ལས་བརྩམས་ཏེ་
བསྟོད་པ་དོན་དང་ལྡན་པ་དང་དེའི་རྒྱ་ཆེར་འགྲེལ་བ། དགེ་ལྡན་བསྟན་པ་རྒྱས་པའི་སྨོན་
ལམ། ཀུན་མཁྱེན་འཇིགས་མེད་དབང་པོའི་རྣམ་ཐར་རྒྱལ་སྲས་རྒྱ་མཚོའི་འཇུག་ངོགས།
ཐུའུ་བཀྭན་ཆོས་ཀྱི་ཉི་མའི་རྟོགས་བརྗོད་པདྨ་དཀར་པོ། ཟློས་གར་གྱི་བསྟན་བཅོས་ཡང་
དག་ལམ་དུ་བཀྲི་བའི་རོལ་རྩེད། ཉམས་མྱོང་རྒན་པོའི་འབེལ་གཏམ་ཡིད་འབྱུང་དམར་
ཁྲིད། ཆུ་ཤིང་བསྟན་བཅོས། མདོ་སྔགས་ཀྱི་གཞུང་ལ་སློབ་གཉེར་བྱེད་ཚུལ་གྱི་བསླབ་བྱ་
ནོར་བུའི་གླིང་དུ་བགྲོད་པའི་ལམ་ཡིག་སོགས་པོ་ཏི་བཅུ་གཉིས་བཞུགས། གསུང་འབུམ་གྱི་
པར་ཤིང་བླ་བྲང་བཀྲ་ཤིས་འཁྱིལ་དང་ལྷ་ས་ཞོལ་དཔར་ཁང་གཉི་གར་བཞུགས།
དགུང་ལོ་དྲུག་ཅུ་རེ་གཉིས་པ་སྟེ། སྤྱི་ལོ1823ལོར་སྐུ་གཤེགས།
རྣམ་ཐར་ཞིབ་མོ་ནི་དབལ་མང་དཀོན་མཆོག་རྒྱལ་མཚན་གྱིས་མཛད་པའི་རྒྱལ་བའི་་
རིང་ལུགས་པ་ཆེན་པོ་འཇམ་དབྱངས་བླ་མ་དཀོན་མཆོག་བསྟན་པའི་སྒྲོན་མེའི་རྣམ་པར་་་
146



ཆོས་ཚན་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་རླབས་ཕྲེང་བརྒྱ་ལྡན།
ཐར་པ་དད་པའི་པདྨོ་བཞད་པའི་ཉིན་བྱེད་ཅེས་པ་དམ་པ་དེའི་གསུང་འབུམ་ལྷ་ས་ཞོལ་་་་
དཔར་མའི་པོད་ཉ་པའི་མཇུག་ཏུ་བཞུགས་པ་དེ་རུ་གསལ།
༄༅། །མཁྱེན་པའི་གཏིང་མཐའ་མི་མངོན་ཞིང༌། །ཐུགས་རྗེའི་ཡིད་བཞིན་ནོར་
གྱིས་གཏམས། །མཛད་པའི་རླབས་ཕྲེང་གཡོ་བ་ཅན། །ཐུབ་དབང་ཆོས་ཀྱི་རྒྱ་
མཚོ་རྒྱལ། །རྙོག་བྲལ་དྭངས་པའི་ཆུ་རྒྱུན་གྱིས། །ལུས་ཅན་གདུང་བ་ཞི་བྱེད་
ལྟར། །ལེགས་བཤད་གསར་བའི་བདུད་རྩི་ཡིས། །བློ་ལྡན་སྐྱེ་བོ་དབུགས་དབྱུང་
བྱ། །དྲི་བཟང་བསྒོས་པའི་ཆུ་གཙང་དེ། །མཆོད་ཡོན་ཞབས་བསིལ་བསང་
གཏོར་སོགས། །གང་དུ་བྱས་ཀྱང་ལེགས་པ་ལྟར། །ལེགས་བཤད་གཏམ་ནི་ཀུན་
ལ་མཛེས། །ལུགས་གཉིས་བླང་དོར་ཤེས་པ་ཡིས། །གནས་སྐབས་མཐར་ཐུག་
དོན་འགྲུབ་སྟེ། །བརྟག་པ་ཀུན་ལ་མཁས་པ་ཡིས། །དེད་དཔོན་རྒྱ་མཚོར་ཞུགས་
པ་བཞིན། །ཆུ་ཕྲན་བརྒལ་བར་མི་ནུས་དེས། །རྒྱ་མཚོ་རྐྱལ་གྱིས་ག་ལ་ཆོད། །
ཡ་རབས་ལུགས་ཀྱང་མི་ཤེས་ན། །ཆོས་ཀྱི་དེ་ཉིད་ཇི་ལྟར་རྟོགས། །གཟུར་
གནས་རིག་པར་ལྡན་པ་དེས། །གཞན་གྱི་ཡོན་ཏན་ལེན་པར་བྱེད། །སྤང་ལྗོངས་
གཙང་མའི་དལ་འགྲོ་མ། །ལྷུང་ལྷུང་ཟེར་ཞིང་མེ་ཏོག་འཐུ། །ངན་པས་ཕྱོགས་
མཐའ་བསྐོར་ན་ཡང་། །སྐྱོན་གྱི་རིགས་རྣམས་སྡུད་པར་བྱེད། །ངམ་གྲོག་ས་
རལ་ཅན་གྱི་ཆུས། །འདམ་གྱི་སྙིགས་མ་འདྲེན་དང་མཚུངས། །ཡོན་ཏན་དང་
པོར་སློབ་དཀའ་ལ། །ཤེས་བཞིན་མེད་ན་ཉམས་པ་སླ། །ཆུ་ཐིགས་བསགས་པས་
འགེངས་དཀའ་ཡང་། །བོ་ན་ཅིག་ཅར་ཉིད་དུ་འཛད། །དཀའ་སྤྱད་ཁུར་དུ་
འཁྱེར་ནུས་ན། །བྱ་བ་གང་ཡང་དཀའ་བ་མེད། །ཆུ་ཡི་ནང་དུ་ཞུགས་པ་དེར། །
147



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཆར་གྱིས་ལྷག་པར་གནོད་མི་འགྱུར། །རྒྱུན་ཆགས་བརྩོན་པ་མ་བཏང་བར། །
བགས་ཀྱིས་བསྒྲུབས་ན་ཅི་ཡང་འགྲུབ། །ཆུ་བོ་དལ་གྱིས་འབབ་པ་ཡིས། །ཡངས་
པའི་ས་ཆེན་བསྐོར་ནས་འགྲོ། །བྱ་བ་ཆེན་པོ་ཡུན་གྱིས་བསྒྲུབ། །ངང་ཐུང་
འབད་པས་མཐར་མི་ཕྱིན། །རླུང་ཆེན་དལ་ཡང་རིང་འགྲོ་ལ། །རྦ་རླབས་དྲག་
ཀྱང་ཆེར་མི་འགྲོ། །བྱ་བ་ཉམས་ཀྱིས་མི་ལྕོགས་ན། །གཞན་གྱིས་རྦད་ཀྱང་བྱར་
མི་རུང་། །རྐྱལ་མི་ཤེས་ན་གཞན་དག་གིས། །བསྐུལ་ཡང་ཆུ་ནང་ཅི་ཕྱིར་མཆོང་། །
ཆུ་བོ་ཐུན་མོང་མཆོད་ཡོན་ཏེ། །ཉི་ཟླ་ཐུན་མོང་སྒྲོན་མེ་གསལ། །དམ་པ་ཐུན་
མོང་གཙུག་རྒྱན་དང་། །དམ་ཆོས་ཐུན་མོང་བདུད་རྩི་ཡིན། །དར་ཆེན་གྲུ་
གཟིངས་རྒྱ་མཚོའི་རྒྱན། །སྤྲིན་བྲལ་ཟླ་བ་ནམ་མཁའི་རྒྱན། །མཁས་པའི་སྐྱེ་བོ་
བསྟན་པའི་རྒྱན། །རུ་འདྲེན་དཔའ་བོ་དཔུང་གི་རྒྱན། །ཡ་རབས་མཛངས་སྤྱོད་
དཔོན་དང་འབངས། །ཕན་ཚུན་ལེགས་ཚོགས་གོང་དུ་སྤེལ། །རྒྱ་མཚོ་ཆེ་དང་ཆུ་
བོ་རྣམས། །རེས་མོས་ཚུལ་གྱིས་གྲོགས་སུ་འགྱུར། །རྗེ་བོ་ངན་དང་གཡོག་ངན་
པ། །གཉིས་ཀས་གཉིས་ཀ་རྒུད་བྱེད་དེ། །རྫ་གསར་ནང་དུ་ཆུ་བླུགས་ན། །
གཉིས་ཀ་ཆུད་ཟོས་བརླག་པར་འགྱུར། །ཤེས་རློམ་དབང་ཅན་མང་བ་ཡིས། །
ཡུལ་ཁམས་མདུན་གྲོས་འཇིག་འགྱུར་ཏེ། །གཡས་གཡོན་ཀུན་ནས་ཆུ་འབུར་
བའི། །ས་ལ་མཁར་ཁྱིམ་བརྟན་མི་སྲིད། །རྗེ་འབངས་མཐུན་ན་དགྲ་སྡེ་ཡིས། །
ཐུབ་དཀའ་སོ་སོར་གྱེས་ན་མིན། །རྟ་ཡིས་བརྒལ་དཀའི་ཆུ་བོ་ཡང་། །མང་དུ་
གྱེས་ན་ལུག་ཀྱང་བགྲོད། །ཆོས་ལྡན་རྒྱལ་པོས་ཁྲལ་བསྡུས་ཀྱང་། །དེ་ཉིད་ཀྱིས་
ནི་འབངས་རྣམས་སྐྱོང་། །སྤྲིན་ཆེན་རྒྱ་མཚོའི་ཆུ་དྲངས་ཏེ། །དལ་གྱིས་འབེབས་
148



ཆོས་ཚན་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་རླབས་ཕྲེང་བརྒྱ་ལྡན།
པས་འཛིན་མ་སྐྱོང་། །རྒྱལ་ངན་འབངས་ཀྱི་ཟས་ནོར་ཀུན། །ཕྲོགས་ཀྱང་ད་
དུང་ལྟོགས་ཤིང་བཀྲེན། །རྒོད་མ་ཁ་ཡིས་རྒྱ་མཚོའི་ཆུ། །འཐུང་གིན་རྟག་ཏུ་
འབར་དང་མཚུངས། །གཙོ་བོ་ངན་པ་རྟག་བཀུར་ཡང་། །གསུག་དང་བྲལ་བ་
ཙམ་གྱིས་སྡང་། །ཆུ་བོ་ཉིན་ཞག་མང་བསྐོལ་ཀྱང་། །མེ་དང་བྲལ་བའི་མོད་ལ་
གྲང་། །ཁེངས་དྲེགས་གདུག་རྩུབ་ཆེ་བ་ཡི། །དཔོན་ལ་སུ་ཡང་བརྟེན་མི་སྤྲོ། །
ཤིན་ཏུ་འཁྲུགས་པའི་རྦ་ཀློང་དུ། །ཉ་ལ་སོགས་ཀྱང་སྡོད་མི་བྱེད། །བརྩེ་ཞིང་
ཕན་གདགས་ནུས་པ་དེར། །སྐྱེ་བོ་ཐམས་ཅད་ངང་གིས་འདུ། །ཡིད་བཞིན་གྱི་
ནི་རྒྱ་མཚོའི་ངོགས། །འགྲོ་བ་ཀུན་གྱིས་བརྟེན་པར་བྱེད། །ཆེ་མཐོ་བརྟེན་པས་
དཔལ་ཐོབ་ཀྱང་། །དེ་ལས་ལྷག་པའི་འཇིགས་པ་འབྱུང་། །རྒྱ་མཚོ་རིན་ཆེན་
འབྱུང་གནས་དེ། །གདུག་ཅན་ན་ཀྲའི་གྲོང་ཡང་ཡིན། །རྒྱུས་མེད་མི་ལ་གསར་
འགྲོགས་ཀྱིས། །ཡིད་བརྟན་བྱེད་པ་ཉམས་པའི་རྒྱུ། །རྒྱལ་སྲས་ངང་པའི་སྡེ་
དཔོན་ཡང་། །མཚོ་གསར་བརྟེན་པས་རྙི་ཡིས་ཟིན། །རྣ་བ་སྲབ་པའི་མཛའ་
གཅུགས་དེ། །རིང་མིན་དབྱེན་གྱིས་སོ་སོར་གཏོང་། །ཆུ་དང་འོ་མ་རོ་གཅིག་ཏུ། །
འདྲེས་པ་ངང་པའི་མཆུ་ཡིས་འབྱེད། །མཁས་པས་བདེན་བརྫུན་བརྟགས་ནས་
བྱེད། །བླུན་པོ་གྲགས་པའི་རྗེས་སུ་རྒྱུག །ཆུ་ནང་ཅལ་གྱི་སྒྲ་བསྒྲགས་པས། །
གཅན་གཟན་རི་དྭགས་ཕལ་ཆེར་བྲོས། །འགྲོགས་ན་ལེགས་སྤྱོད་འཕེལ་འགྲིབ་
ལས། །དགེ་དང་སྡིག་པའི་གྲོགས་འགྱུར་ཏེ། །དྭངས་བསིལ་འདྲ་ཡང་ཕན་
གནོད་ལས། །སྨན་གྱི་ཆུ་དང་དུག་ཆུར་འཇོག །སྡིག་གྲོགས་གཡེམ་མའི་འཛུམ་
དཀར་ལས། །ཤ་ཚའི་གདུག་རྩུབ་ཁྲོ་གཉེར་བཟང་། །ཐན་ཁྱེར་སྤྲིན་གྱི་མདོག་
149



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
，
དཀར་ཡང་། །ཆུ་ལྡན་སྤྲིན་ནག་ཞིང་པའི་གསོས། །བློ་ལྡན་རང་བཞིན་བཟང་
པོ་དེ། །མཆོག་དམན་བར་མ་ཀུན་གྱིས་བསྟེན། །འཇུག་ངོགས་བདེ་བའི་རྫིང་བུ་
ལ། །སྐྱེ་བོ་ཐམས་ཅད་དགའ་བཞིན་འཇུག །ཁེངས་དྲེགས་སྤྱོད་པ་རྩིང་བ་ལ། །
དོན་མེད་རྣམས་ཀྱང་དགྲ་རུ་སྡང་། །རྒྱགས་ཤིང་འཕྱར་བའི་གངྒཱ་མ། །ཛ་ཧུ་
ཁྲོས་པས་ཧུབ་ཀྱིས་བཏུངས། །ཉམ་ཆུང་སྟེང་དུ་དཔའ་ཐལ་ན། །ཉམ་ངའི་
གཡང་དུ་ལྷུང་འགྱུར་ཏེ། །ཆུ་ལ་རྐྱལ་གྱིས་དྲེགས་པའི་ཉ། །སྐམ་ལ་ཡར་ན་འཆི་
བར་འགྱུར། །རིགས་ངན་ཅུང་ཟད་འབྱོར་ན་ཡང་། །རྒྱལ་པོ་ལྟ་བུའི་ཁེངས་
དྲེགས་འཛིན། །གཅོང་རོང་དོག་མོའི་ཆུ་ཕྲན་དེ། །འུར་སྒྲ་རྒྱ་མཚོའི་རྦ་ཀློང་
འདྲ། །ཡངས་པའི་རྒྱལ་ཁམས་མ་མཐོང་བ། །ས་མཐའི་བློན་པོ་རང་མཐོང་ཆེ། །
ཁྲོན་པའི་ཆུ་ལ་འགྱིངས་པ་ཡི། །རུས་སྦལ་རྒྱ་མཚོའི་གཏམ་གྱིས་ཤི། །ཐ་ཤལ་
རྣམས་ནི་མགུ་སླ་ཞིང་། །མགུ་བའི་མོད་ལ་ཁྲེལ་ཡང་སླ། །ཕུ་ཐག་ཐུང་བའི་ཆུ་
ཕྲན་དེ། །བྲུབས་དང་བྲི་བ་ཡུད་ཙམ་ཡིན། །མ་རབས་གཅེས་པར་བསྐྱངས་ན་
ཡང་། །དྲིན་དུ་མི་ཚོར་འཁྲུག་པར་བྱེད། །བསིལ་བའི་ཆུ་ཡིས་བྲན་ན་ཡང་། །
རྡོ་ཞུན་ལྷག་པར་ཁོལ་ཞིང་ཚ། །དམ་པ་རྣམས་ལ་གནོད་བྱས་ཀྱང་། །ཁྲོ་མེད་
བཟོད་པས་བདེ་བར་གནས། །བཙོ་ཡི་སྔགས་ཀྱིས་བཏབ་པའི་ཆུ། །ཁོལ་བཞིན་
པ་ཡིས་བྲན་ཀྱང་བསིལ། །ཁྲེལ་མེད་རྣམས་ལ་ཕན་བཏགས་ཀྱང་། །བྱ་བ་ཟིན་
ན་བརྗེད་པར་འགྱུར། །ཆུ་བོའི་ཕ་རོལ་བརྒལ་བ་ན། །གྲུ་གཟིངས་ལྟོས་པ་མེད་
པར་འདོར། །མི་ངན་རེ་རེའི་བྱེད་པས་ཀྱང་། །ཡུལ་ཁམས་ཆེན་པོ་ཕུང་བར་
བྱེད། །དྲང་སྲོང་གདུག་པ་མཆོངས་པ་ཡིས། །སི་ཏ་ཚལ་བརྒྱར་གྱིས་ཞེས་གྲགས། །
150



ཆོས་ཚན་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་རླབས་ཕྲེང་བརྒྱ་ལྡན།
དམུ་རྒོད་སྐྱེ་བོས་སུན་ཕྱུང་རྣམས། །དམ་པ་ལ་ཡང་ཡིད་མི་ཆེས། །ཆུ་ཟླས་
བསླུས་བྱས་ངང་པ་ཡིས། །ཉིན་མོའང་པད་རྩ་ཟ་མི་བྱེད། །སྐྱེ་བོ་ངན་པ་བཅོས་
ན་ཡང་། །རྐྱེན་དང་འཕྲད་ཚེ་རང་མཚང་སྟོན། །ཆུ་ཀླུང་འོལ་ཁ་བསྒྱུར་བ་དེ། །
བྲུབས་ཚེ་སྔར་གྱི་ལམ་དུ་འགྲོ། །དམ་པ་མཐོ་དམན་འབྱོར་རྒུད་སོགས། །ཅིས་
ཀྱང་རང་བཞིན་མི་འགྱུར་ཏེ། །ཆུ་བོ་བསིལ་ལམ་ཚ་ན་ཡང༌། །རླན་གྱི་རང་
བཞིན་ག་ལ་འདོར། །མི་བསྲུན་སྐྱེ་བོ་གདམས་པ་ལས། །ནན་ཏུར་ལས་ཀྱིས་
གདུལ་བར་སླ། །གོས་ཀྱི་དྲི་མ་འཁྲུད་པ་ལ། །གཙང་མའི་ཆུ་ལས་འགྱུར་བྱེད་
བཟང་། །ལུས་ཅན་ནང་གི་སྐྱོན་ཡོན་རྣམས། །ཕྱི་རོལ་སྤྱོད་པས་མཚོན་ནུས་ཏེ། །
ཆུ་སྐྱར་ལྡིང་བས་ཆུ་བོ་དང་། །དུ་བ་ལས་ནི་མེར་ཤེས་བཞིན། །གཞན་གྱི་སྐྱོན་
ཡོན་མཐོང་སླ་ཡང་། །རང་གི་སྤྱོད་ཚུལ་མཐོང་བར་དཀའ། །མཚོ་ནང་ནམ་
མཁའི་ཟླ་སྐར་ཀུན། །གསལ་ཡང་རང་གི་གཏིང་མི་མཐོང་། །བསམ་ངན་གཡོ་
སྒྱུའི་བྱ་བ་ནི། །ལམ་རྒྱུག་འདྲ་ཡང་ཕུགས་སུ་ཕུང་། །ཆུ་ཀླུང་གྱ་གྱུར་བགྲོད་པ་
ཡང་། །བབས་ཀྱིས་ཐུར་ནས་ཐུར་དུ་འགྲོ། །རིགས་རྒྱུད་ཟད་འདོད་བུ་ངན་སྐྱེ། །
བསོད་ནམས་ཟད་འདོད་བསམ་ངན་འཆར། །རང་ཉིད་བརླག་འདོད་རིག་པ་
རྒོད། །ཆུ་མིག་སྐམ་འདོད་སྙིགས་མ་མང་། །བླུན་པོས་ངལ་བརྒྱས་བསྒྲུབས་ན་
ཡང་། །གྲགས་པ་བློ་ལྡན་གཞན་གྱིས་འཁྱེར། །རི་ལས་སྐྱེས་པའི་པད་མ་ཡང་། །
བསྐྱེད་པའི་གྲགས་པ་ཆུ་ཡིས་འཐོབ། །ལུང་རྟོགས་ཡོན་ཏན་མི་ལྡན་ཡང་། །
དམ་པར་སྒྲོག་པས་སྐྱེ་བོ་བསླུ། །སྦྲང་ཆར་བཅུད་དང་བྲལ་བ་ཡི། །ཐན་ཁྱེར་
སྤྲིན་གྱི་འབྲུག་སྒྲ་བཞིན། །སྙིགས་དུས་རང་བྱུང་ཀུན་མཁྱེན་རྣམས། །སྦྱངས་ཚེ་
151



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
--
-
-
་
ཕལ་པ་ལས་ཀྱང་རྟུལ། །རང་བྱུང་ཆུ་ཚན་སྔར་ཚ་ཡང་། །བསྐོལ་ན་ཆུ་གྲང་རྗེས་
སུ་ཁོལ། །དྲེད་པོ་ཁ་ཡི་ཆོས་བཤད་མཁན། །ཤེས་རྒྱུད་གདོལ་བ་ལས་ཀྱང་ཐུ། །
དགུན་དུས་རླངས་པ་ན་བུན་བཞིན། །འཐིབས་པའི་ཀློང་དེ་ལྷག་པར་གྲང་། །
དམ་པའི་སྐྱེ་བོ་ཉམ་ཐག་ཀྱང་། །ཆོས་དང་འགལ་བའི་ལས་མི་བྱེད། །ཆར་
འདོད་བྱིའུ་སྐོམ་ན་ཡང་། །ས་ལ་བབས་པའི་ཆུ་མི་འཐུང་། །དགེ་སྦྱོར་བརྩོན་
པར་འདོད་པ་དང་། །ལོག་པའི་འཚོ་བ་སྒྲུབ་པ་འགལ། །མེ་ཏོག་སྐྱེས་པར་
འདོད་པ་ཡིས། །ཆུ་ཚན་བླུགས་ན་ཕན་འགྱུར་རམ། །ཆེན་པོ་རེ་ཞིག་རྒུད་ན་
ཡང་། །སླད་ནས་གཟི་བྱིན་རྒྱས་པར་འགྱུར། །འཁྱགས་པའི་སྦུགས་སུ་ཚུད་པའི་
མཚོ། །སོ་ག་རིམ་གྱིས་འཕྱུར་ནས་འོང་། །བློ་དང་རྩོལ་བ་ཞན་པའི་མིས། །
ཕུན་ཚོགས་ཐོབ་ཀྱང་མོད་ལ་འགྲིབ། །རྫིང་ཆུང་ལྟག་ཆུ་ཆད་པ་དེ། །སླར་ཡང་
མྱུར་དུ་སྐམ་པར་འགྱུར། །ནོར་མེད་མཆོར་དང་ཁ་ཞིམ་འདོད། །གཞུང་ལུགས་
མ་སྦྱངས་མཁས་ཁུར་འཛིན། །ཆུ་རྐྱལ་མི་ཤེས་མཚོ་བརྒལ་བ། །བསམ་བཞིན་
རང་སྡུག་ཉོས་པ་ཡིན། །མངའ་ཐང་བློ་རྒྱ་སྐྱེད་ཆེས་པས། །བསོད་ནམས་ཚད་
ལས་འགོང་མི་རུང་། །མཚོ་ཆུང་རང་གི་ཁྲོན་པ་ཡི། །ཚད་ལས་རྒྱས་ན་བོ་བར་
འགྱུར། །དོན་ཆེན་ཐོག་ཏུ་མ་བབས་པའི། །དུས་ནས་ཐབས་དང་རིམ་གྲོ་བྱ། །
ཆུ་ལོན་སྔར་ནས་མ་བརྩིགས་ན། །ཁྲུབས་ནས་འོལ་ཁ་བསྒྱུར་བ་དཀའ། །དོན་
མེད་ལས་ལ་ཕོད་བཙུགས་ནས། །རང་ཉིད་ཉམས་བྱེད་དཔའ་བོ་མིན། །ཆུ་ཡི་
ནང་གི་གཟུགས་བརྙན་ལ། །མཆོངས་པས་སེང་གེ་ཤི་དང་འདྲ། །དགྲ་བོ་འདུལ་
བར་འདོད་ན་ཡང་། །སྐྱོང་ཚུལ་དལ་ཞིང་འཇམ་པར་བྱ། །ཆུ་སྐུར་འཇབ་ཅིང་
152



ཆོས་ཚན་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་རླབས་ཕྲེང་བརྒྱ་ལྡན།
-
-
-
-
འགྲོ་བ་ཡིས། །ཉ་ལ་སོགས་པ་འཛིན་ལ་ལྟོས། །གཞན་ཕྱོགས་འབྱོར་པ་ལ་སྡང་
བས། །རང་གི་བསོད་ནམས་ཉམས་པར་ཟད། །ཆུ་ཀླུང་དྲག་པོར་མཆོངས་པ་ན། །
བདག་ཉིད་འཆི་ཡིས་དེར་མི་གནོད། །དེ་བས་དགྲ་ལས་རྒྱལ་འདོད་ན། །ཡོན་
ཏན་སྒྲུབ་ལ་འབད་པར་བྱ། །ཆུ་བོ་ཆེ་ལ་བརྒལ་བའི་ཐབས། །ཐང་ནས་གྲུ་
གཟིངས་འཆོས་པ་ཡིན། །རང་ལས་བསོད་ནམས་མ་ཉམས་ན། །དགྲ་བོ་ཁོ་ནས་
མི་ཐུབ་སྟེ། །ཆུ་མིག་རང་བཞིན་མ་སྐམ་བར། །ས་ཡིས་མནན་ཀྱང་འགོག་མི་
ནུས། །དབུལ་ཕྱུག་དར་རྒུད་མཐོ་དམན་ཀུན། །སྔོན་སྤྱད་ལས་ཀྱི་གོ་རིམ་སྟེ། །
ཆུ་ཡི་དཀྱིལ་འཁོར་བསྲུབས་པ་ལས། །རི་གླིང་ཁོར་ཡུག་རིམ་པར་ཆགས། །
མཁས་པ་ཕལ་ཆེར་དབུལ་འགྱུར་ལ། །བླུན་པོའི་སྐྱེ་བོ་ནོར་གྱིས་ཕྱུག །རྙོག་མ་
ཅན་གྱི་ཆུ་བོ་ལ། །སྦལ་ལྕོང་འབུ་སྲིན་ལྷག་པར་མང་། །བརྒྱ་ཡི་ནང་ནས་དཔའ་
བོ་དང༌། །སྟོང་གི་ནང་ནས་མཁས་པ་སྟེ། །མ་དྲོས་མཚོ་ལས་ཆུ་གསེར་དང༌། །
རྒྱ་མཚོ་ཆེ་ལས་ནོར་བུ་འབྱུང་། །བློ་དང་མི་ལྡན་སྐྱེ་བོ་ཡིས། །འབྱོར་པ་རྙེད་
ཀྱང་སྤྱོད་མི་ཤེས། །ཁྱི་ནི་སྒོམ་ཡང་ཆུ་ཀླུང་ལ། །ཧུབ་ཀྱིས་མི་འཐུང་ལྡག་པར་
བྱེད། །རང་གཞན་སུ་ལའང་མི་ཕན་པའི། །ནོར་དེ་མེད་པ་ཉིད་དང་མཚུངས། །
ཆུ་མེད་ས་གཞི་རྒྱ་ཆེ་ཡང་། །མྱ་ངམ་ཐང་ཞེས་ཀུན་གྱིས་འདོར། །ལོངས་སྤྱོད་
སྤེལ་བར་འདོད་པས་ཀྱང་། །ཅུང་ཟད་གཏོང་ཚུལ་ཤེས་དགོས་ཏེ། །ཁྲོན་ཆུ་
བཅུས་ན་འཕེལ་འགྱུར་ཞིང་། །བཞག་ན་སྙིགས་མས་སྐམ་པར་འགྱུར། །བླུན་
རྨོངས་འབྱོར་པ་རྒྱ་ཆེ་ཡང་། །སྡུག་བསྔལ་རྒྱུ་ལས་མ་འདས་ཏེ། །གསེར་རིའི་
བར་གྱི་རོལ་མཚོ་རྣམས། །རྟག་ཏུ་མུན་པའི་སྨག་གིས་ནོན། །འབྱོར་ལྡན་བསོད་
153



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
ནམས་གསོག་དགོས་ཏེ། །བསོད་ནམས་ཉམས་ན་རྒུད་པ་སླ། །ལྗོན་ཤིང་ཡལ་ག་
རྒྱ་ཆེ་ཡང་། །ཆུ་དང་བྲལ་ན་སྐམ་པར་འགྱུར། །བསོད་ནམས་མཐུ་དང་དགེ་
བའི་བློ། །ཕན་ཚུན་རྒྱུར་གྱུར་སྐལ་བ་བཟང་། །ཆུ་ཡི་ཆར་དང་ཆར་གྱི་ཆུ། ། །
རྒྱས་བྱེད་རེས་མོས་གྲོགས་སུ་འགྱུར། །ཁ་བཤད་མང་ངམ་ཉུང་ཡང་རུང་། །
དགོས་དོན་ལག་ཏུ་བླངས་ན་གོ། །ཆུ་ཞེང་ཆེ་ཆུང་ཅི་འདྲ་ཡང་། །ཟབ་དང་མི་
ཟབ་བརྒལ་ན་ཤེས། །ལེགས་བྱས་སྲོལ་འབྱེད་མཁས་པ་སྟེ། །དེ་ཡི་རྗེས་སུ་
འཇུག་པ་སླ། །ཅང་ཤེས་རྟ་ཡིས་རབ་བརྒལ་བས། །ཕྱི་བཞིན་ཁྱི་ཡང་འབྲང་
བར་བྱེད། །མཁས་པ་ཀུན་ལ་སྙོམས་ལྡན་ཞིང་། །ཕྱོགས་རེའི་མིག་ཅན་ཆགས་
སྡང་ཆེ། །བུམ་པ་གང་བ་བཀུར་བར་སླ། །ཕྱེད་ཙམ་གང་བ་ཡོ་འཁྱོམ་མང་། །
བསམ་ཚད་ཁ་རུ་འདོན་པ་དེར། །གཏད་སོ་མེད་ཅེས་ཀུན་གྱིས་བརྙས། །ཤག་
ཤག་འབབ་པའི་ཆུ་བོ་ལ། །བྱིས་པ་རྣམས་ཀྱང་རྒལ་བར་བྱེད། །ཁ་ཉུང་བཞིན་
འཛུམ་གནད་ཕིགས་པ། །དེ་ལ་ཀུན་གྱིས་བག་ཟོན་བྱེད། །སྒྲ་མེད་མེར་གྱིས་
འགྲོ་བ་ཡི། །ཆུ་ཀླུང་གཏིང་མཐའ་དཔོག་པར་དཀའ། །ཆུ་ལ་རི་མོ་བྲིས་པ་
བཞིན། །སྡིག་སེམས་མོད་ལ་འདོར་བྱ་ཞིང་། །དགེ་བའི་དམ་བཅའ་རྡོ་བ་ཡི། །
རི་མོ་བཞིན་དུ་བརྟན་པར་བྱ། །བསམ་པ་བཟང་ན་འཇིག་རྟེན་གྱི། །བྱ་བ་ཀུན་
ཀྱང་ཆོས་སུ་འགྲོ། །ཟོ་ཆུན་ལ་བརྟེན་འོབས་ཀྱི་ཆུ། །ཤིན་ཏུ་མཐོ་བའི་རི་རྩེར་
འགྲོ། །གཙོ་བོར་ལས་འབྲས་དཀོན་མཆོག་ལ། །བློ་ཕུགས་གཏད་ན་ཅི་བསམ་
འགྲུབ། །ལྷ་ཡི་རྒྱལ་པོས་ཆར་ཕབ་ན། །ལོ་ཏོག་ཕུན་སུམ་ཚོགས་པར་འགྱུར། །
འཇིག་རྟེན་ཚངས་པའི་རལ་ཀློང་དུ། །འཁྱམས་པའི་སརྒ་མཐར་སོན་ཏེ། །སྒྲིབ་
154



ཆོས་ཚན་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་རླབས་ཕྲེང་བརྒྱ་ལྡན།
གཉིས་དྲི་མ་འཁྲུད་པའི་ཕྱིར། །དམ་པའི་ཆོས་ཀྱི་ལམ་དུ་འདྲེན། །ཆུ་རིགས་
བདུན་ལས་མཆོག་གྱུར་པའི། །ཆུ་མགོ་གངས་ལ་ཐུག་པ་བཞིན། །ཆོས་ཀྱང་
འཁྲུལ་བྲལ་མ་ནོར་བ། །རྒྱལ་བའི་བཀའ་ལས་འབྱུང་བ་དགོས། །དེ་ནས་ཟབ་
རྒྱས་ཉམས་ལེན་གྱི། །ལམ་གསུམ་རིམ་པར་འབབ་པ་ཡི། །གདམས་ངག་ཚང་ལ་
མ་ནོར་བ། །སྐལ་བཟང་རྣམ་སད་མཆོད་ཡོན་ཡིན། །འོན་ཀྱང་དུས་ཀྱིས་ཆེར་
སྙིགས་ཚེ། །འཇམ་དབྱངས་བླ་མས་གསལ་མཛད་དེ། །རྒྱ་མཚོར་བྱིངས་པའི་
རིག་བྱེད་བཞི། །ཉ་ཡི་གཟུགས་ཀྱིས་བཏོན་པ་བཞིན། །འདི་འདྲའི་བསྟན་དང་
མཇལ་བཞིན་དུ། །ལྟར་སྣང་ལམ་ལ་སུ་ཞིག་འཇུག །ལྷ་ཡི་ཆུ་བོ་གང་གཱའི་རྩར། །
བ་ཚཱའི་ཁྲོན་པ་སུ་ཞིག་བརྐོ། །བློ་ཆུང་སྐལ་དམན་ཟབ་ཟབ་ཀྱི། །གྲགས་པས་
བསླུས་ནས་ལོག་པར་འགྲོ། །སྨིག་རྒྱུ་ཆུ་རུ་འཁྲུལ་པ་ཡི། །རི་དྭགས་དོན་མེད་
སྡུག་བསྔལ་མྱོང་། །ཆོས་ཀྱི་ལམ་དུ་འཇུག་པ་ལ། །དང་པོར་དགེ་བའི་བཤེས་
གཉེན་བསྟེན། །རྒྱ་མཚོར་བགྲོད་འདོད་བྱ་བའི་འགོ། །དེད་དཔོན་མཁས་པ་
འཚོལ་བ་ཡིན། །འཇིག་རྟེན་འཇིག་རྟེན་འདས་པ་ཡི། །དགེ་ལེགས་རྩ་བ་བླ་མ་
སྟེ། །འཛམ་གླིང་རྩི་ཤིང་ལོ་འབྲས་ཀུན། །མ་དྲོས་མཚོར་གནས་ཀླུ་ཡི་དྲིན། །ང་
རྒྱལ་སྤངས་ཏེ་ཞི་དུལ་གྱིས། །དམ་ཆོས་སྣོད་དུ་རུང་བར་བྱ། །ཆུ་བོ་སྒང་དུ་མི་
གནས་པར། །དམའ་བའི་གཤོང་དུ་འཁྱིལ་བར་འགྱུར། །ཆོས་ཀུན་ཅིག་ཅར་མི་
ཤེས་ཀྱང་། །ཅི་ཙམ་ཤེས་བཞིན་དོན་དུ་འགྱུར། །ཆུ་ཀླུང་རྫོགས་པར་མ་
འཐུངས་ཀྱང་། །ཅི་ཙམ་བཏུངས་པས་སྐོམ་པ་སེལ། །ཐོས་མང་ཉམས་སུ་མ་
བླངས་ན། །རང་གི་རྒྱུད་ལ་མི་ཕན་ཏེ། །ཆུ་ནང་ལོ་བརྒྱར་གནས་པ་ཡི། །རྡོ་
155



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
བའི་རང་བཞིན་སྐམ་པོར་གནས། །སྟོང་རྐྱལ་གོམ་པའི་རིམ་པ་ཡིས། །རྟག་འཇུ་
རེས་འཇུ་མི་འཇུ་ལྟར། །ཐོས་བསམ་སྒོམ་པ་སྒྲ་སྤྱི་ལ། །བརྟེན་པའི་ཚུལ་ཡང་
གསུམ་དུ་གསུངས། །མི་ཡི་གྲུ་གཟིངས་རྙེད་དུས་འདིར། །ཐོས་བསམ་སྒོམ་པའི་
བ་དན་ལ། །བརྟེན་ནས་སྲིད་མཚོ་བརྒལ་བྱ་ཡི། །གྲུ་འདི་ཕྱི་ནས་རྙེད་པར་
དཀའ། །རིགས་དྲུག་སྐྱེ་སྒོ་མཐའ་ཡས་ཀྱང་། །དལ་བརྒྱད་ཚང་བ་ཤིན་ཏུ་
དཀོན། །ཆུ་བོ་གྲངས་མེད་འབབ་ན་ཡང་། །ཡན་ལག་བརྒྱད་ལྡན་རེ་རེ་ཙམ། །
སྐྱེས་པའི་སྐད་ཅིག་དེ་ཉིད་ནས། །མི་སྡོད་འཆི་བདག་ཁར་ཕྱོགས་ཏེ། །ཆུ་ཀླུང་
སྐད་ཅིག་རེ་རེ་བཞིན། །ཕྱིར་མི་ལྡོག་པར་རྒྱ་མཚོར་འགྲོ། །མི་རྟག་སྲིན་པོས་
བཟུང་བཞིན་དུ། །སོས་བདེར་སྡོད་པ་ག་ལ་རིགས། །ཆུ་སྲིན་མཆེ་བའི་ཕྲག་
གནས་ལ། །བདེ་བའི་གོ་སྐབས་ནམ་ཡང་མེད། །བསྒྲུབས་ཀྱང་ཕ་མཐར་ཕྱིན་
མེད་པའི། །འཇིག་རྟེན་བྱ་བ་བཙན་ཆོད་བྱ། །ཆུ་གཉེར་གཅིག་རྗེས་གཅིག་ནོན་
དེ། །ཅི་ཙམ་བདས་ཀྱང་ཟིན་དུས་མེད། །བློ་རིག་སྟོབས་དང་རྩལ་ཆེ་ཡང་། །
དུས་ཀྱི་ཕོ་ཉས་དབང་མེད་འཆིང་། །ཆུ་ཆེན་རླབས་ཀྱི་གར་མཁན་མ། །དགུན་
དུས་འཁྱག་པའི་སྦུབས་སུ་ཚུད། །སྒོ་གསུམ་མི་དགེའི་སྤྱོད་ཚུལ་འདིས། །ཕྱི་མའི་
སྐྱེ་བ་ངན་འགྲོར་ངེས། །རི་བོའི་ཟོམ་ནས་འབབ་པའི་ཆུ། །གཡང་ས་བརྒྱུད་
མར་བརྡབ་ཅིང་འཕྱོ། །དེ་ནས་ལོ་གྲངས་བྱེ་བ་བརྒྱར། །བསྲེགས་ཤིང་འཚེད་
ཀྱང་འཆི་མི་ནུས། །རྡོ་སོལ་རི་ལ་ཆར་གྱི་རྒྱུན། །བབས་པ་བསྐལ་པའི་བར་དུ་
ཁོལ། །འཇིགས་ཆེན་དེ་ལས་སྐྱོབ་པའི་སྐྱབས། །བསླུ་མེད་དཀོན་མཆོག་གསུམ་
ལས་མེད། །ཆུ་བོའི་རྒྱུན་གྱིས་ཁྱེར་བ་དེ། །སྒྲོལ་བྱེད་མཉན་པ་ཁོ་ནར་ངེས། །
156



ཆོས་ཚན་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་རླབས་ཕྲེང་བརྒྱ་ལྡན།
མཆོག་གསུམ་བྱིན་རླབས་མཐའ་ཡས་ཀྱང་། །དད་པ་མེད་ན་ཇི་ལྟར་སྐྱོབ། །རྒྱ་
མཚོ་ཆེ་ཡང་ཆར་སྡོད་ཀྱི། །བྱིའུའི་སྐོམ་པ་སེལ་མི་ནུས། །འཁོར་བའི་འདམ་
ལས་མ་བརྒལ་བའི། །འཇིག་རྟེན་པ་ལ་བརྟེན་མི་བྱ། །ཆུས་ཁྱེར་ཆུ་ཡིས་ཁྱེར་བ་
ལ། །འཇུས་ན་གཉིས་ཀ་བྱིང་བར་འགྱུར། །མཆོག་གསུམ་བསྟེན་ན་དེ་ཡི་ཁྲིམས། །
ལས་འབྲས་བླང་དོར་འབད་པ་གཅེས། །དེད་དཔོན་བསྟེན་ཀྱང་གྲུ་གཟིངས་སུ། །
མི་སྡོད་དེ་ཉིད་ཇི་ལྟར་སྒྲོལ། །སྣོད་བཅུད་བདེ་སྡུག་སྣང་བ་ཀུན། །འཁྲུལ་མེད་
སྔོན་བསགས་ལས་ལས་འབྱུང་། །ཆུ་ཕོར་གང་ཡང་འགྲོ་བ་བཞིར། །སྣང་ཚུལ་
ཐ་དད་འབྱུང་བར་གསུངས། །དགེ་དང་མི་དགེ་ཆུང་ངུ་ནས། །བསགས་པས་
ཤེས་རྒྱུད་གང་འགྱུར་ཏེ། །ཆར་གྱི་ཐིགས་པ་བསགས་པས་ཀྱང་། །མཐའ་ཀླས་
ཆུ་ཡི་དཀྱིལ་འཁོར་ཆགས། །གནས་སྐབས་དགེ་བ་ལྟར་སྣང་ཡང་། །བསྔོ་དང་
འདུན་པས་བསླད་པ་མང་། །མཆོག་ཏུ་མངར་བ་གང་གཱའི་ཆུ། །རྒྱ་མཚོར་
འདྲེས་ན་ཁ་བར་འགྱུར། །རྨོངས་པའི་མུན་ནག་གིས་ལྡོངས་ཤིང་། །ལས་ཀྱི་
ཞགས་པས་བཅིངས་པ་རྣམས། །སྲེད་པའི་ཀླུང་གིས་རབ་དྲངས་ཏེ། །མི་བཟད་
སྐྱེ་བའི་རྒྱ་མཚོར་འགྲོ། །འདོད་པ་ལན་ཚྭའི་ཆུ་བོ་ནི། །ཅི་ཙམ་སྤྱད་ཀྱང་མི་
ངོམས་པས། །ཆུ་མཚོ་འཁྱག་པའི་ངང་པ་ལྟར། །སྲིད་ལས་ངེས་འབྱུང་སྐྱོ་ཤས་
སྐྱེད། །ལས་ཉོན་ན་ཀྲས་ཡོངས་གང་བ། །སྡུག་བསྔལ་འཁོར་བའི་རྒྱ་མཚོ་ལས། །
སྒྲོལ་བྱེད་བསླབ་གསུམ་གྲུ་བོ་ཆེ། །བཟུང་ནས་ཐར་པའི་གླིང་དུ་གཤེགས། །
ཁྱད་པར་ཁས་བླངས་ཚུལ་ཁྲིམས་ནི། །ཉེས་ལྟུང་དྲི་མས་མ་སྦགས་པ། །རྒྱ་
མཚོ་རོ་དང་མི་འགྲོགས་ལྟར། །རྟག་ཏུ་དྲན་ཤེས་བརྟན་པོས་སྲུངས། །འོན་ཀྱང་
157



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
མ་རྒན་སེམས་ཅན་རྣམས། །དོར་ནས་རང་དོན་བྱར་མི་འོས། །རྒྱ་མཚོའི་གླིང་
དུ་གཉེན་བཤེས་ཀུན། །འབོར་བ་དེད་དཔོན་སྤྱོད་ཚུལ་མིན། །མཚོར་གནས་
གཡོ་དང་མི་བདེན་པའི། །ཁྱད་པར་གསུམ་ལྡན་ཆུ་ཟླ་ལྟའི། །འགྲོ་ལ་སྙིང་རྗེ་
རྣམ་གསུམ་གྱིས། །ཐེག་ཆེན་ལམ་གྱི་སྲོག་རྩ་ཚུགས། །བྱང་ཆུབ་སེམས་ཀྱིས་ཟིན་
པའི་དགེ། །མི་ཟད་བྱང་ཆེན་རྒྱུར་འགྲོ་སྟེ། །ཛམ་བུའི་འབྲས་བུ་མ་དྲོས་མཚོར། །
ལྷུང་བས་གསེར་སྦྱངས་ཁམས་སུ་འགྱུར། །རྒྱལ་སྲས་སྤྱོད་པ་མཐའ་ཀླས་ཀྱང་། །
ཕ་རོལ་ཕྱིན་པ་དྲུག་ཏུ་འདུ། །རི་སུལ་ལ་ལུང་ཆུ་བོ་བརྒྱ། །ཟམ་འོག་གཅིག་ཏུ་
འདྲིལ་བ་བཞིན། །རྒྱལ་སྲས་རྣམས་ནི་བདོག་པ་ཀུན། །འབྲས་བཅས་གཏོང་སྟེ་
སྦྱིན་པའི་མཆོག །ཆར་གྱིས་རྩི་བཅུད་ལོ་ཏོག་ཀུན། །བསྐྱངས་ཀྱང་ལན་དང་རེ་
བ་མེད། །རྣམ་དག་ཁྲིམས་ཀྱིས་ཉེས་ལྟུང་གི། །རྙོག་པ་མ་ལུས་དྲུངས་འབྱིན་ཏེ། །
ཀེ་ཏ་ཀ་འབྲས་བྱེ་མ་ཡིས། །ཆུ་བོའི་རྙོག་མ་དྭངས་པར་བྱེད། །དགེ་ཚོགས་མ་
ལུས་སྲེག་བྱེད་པའི། །ཁོང་ཁྲོའི་དགྲ་འཇོམས་བཟོད་པ་སྟེ། །ཀུན་ཟ་འབར་བའི་
མེ་ལྕེ་ནི། །གསོད་བྱེད་གཉེན་པོ་ཆུ་ཡིན་ནོ། །རྟག་གུས་བརྩོན་པ་མ་བཏང་ན། །
མི་འགྲུབ་བྱ་བ་ཅི་ཡང་མེད། །ཆུ་ཐིགས་རྟག་ཏུ་འབབ་པ་ཡིས། །བྲག་གི་རི་བོ་
འབིགས་ལ་ལྟོས། །བྱིང་རྒོད་སྐྱོན་བྲལ་ཏིང་ངེ་འཛིན། །གསལ་བར་ཡོན་ཏན་
ཐམས་ཅད་འཆར། །བཻཌཱུར་མེ་ལོང་ཕྱིས་འདྲ་བའི། །དྭངས་མཚོར་གཟུགས་
བརྙན་ཅི་ཡང་གསལ། །དངོས་ཀུན་སྟོང་པར་དམིགས་པ་ཡིས། །འཁོར་བའི་
གདུང་བ་ཀུན་སེལ་ཏེ། །ཆུ་ཀླུང་མཐའ་དག་ཨ་གསྣུས། །ཧུབ་ཀྱིས་གཞལ་བས་
བདུད་རྩིར་འགྱུར། །ཀླུ་སྒྲུབ་བློ་མཚོ་རྒྱ་ཆེ་བས། །དངོས་པོར་སྨྲ་རྣམས་སྤོབས་
158



ཆོས་ཚན་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་རླབས་ཕྲེང་བརྒྱ་ལྡན།
པ་ཕྲོགས། །རྔམ་གནག་གཏིང་མཐའ་མི་མངོན་པའི། །རྒྱ་མཚོས་བྱིས་པ་སྐྲག་
པར་བྱེད། །ཟབ་མོའི་དེ་ཉིད་འབྱེད་པ་ལ། །ཐོག་མར་དགག་བྱ་ངེས་དགོས་ཏེ། །
རྒྱ་མཚོར་ནོར་བུ་ལེན་པ་ལ། །འཇིགས་པ་གར་ཡོད་ཤེས་པ་གཅེས། །གདགས་
གཞི་ཕུང་སོགས་འདུས་པ་ལ། །ངའོ་སྙམ་དུ་འཁྲུལ་པ་སྟེ། །ཀླུང་ཆེན་གདོད་
ནས་བྲུབས་འདྲ་ཡང་། །ཆུ་ཕྲན་དུ་མ་འདུས་པ་ཡིན། །བཏགས་དོན་རིགས་
པས་དཔྱད་པ་ན། །ངོ་བོས་གྲུབ་པ་འགའ་མེད་དེ། །ཆུ་ཀླུང་ཡུར་བ་བརྒྱར་
དྲངས་པའི། །ཤུལ་ན་ཟིལ་པ་ཙམ་ཡང་མེད། །སྟོན་པས་ཇི་སྙེད་བཀའ་བསྩལ་
པ། །སྟོང་དང་རྟེན་འབྱུང་འདིར་འཇུག་སྟེ། །ས་སྟེང་ཆུ་བོ་མ་ལུས་པ། །རྒྱ་
མཚོ་ཆེན་པོར་གཞོལ་ཞིང་འབབ། །རང་རྒྱུད་སྨིན་པའི་རྒྱལ་སྲས་ཀྱིས། །བསྡུ་བ་
རྣམ་བཞིས་གདུལ་བྱ་སྐྱོང་། །རྒྱ་མཚོར་འཇུག་མྱོང་དེད་དཔོན་གྱིས། །གཞན་
ཡང་ཁྲིད་ནས་ནོར་ལ་སྦྱོར། །རྒྱུ་ཡི་ཐེག་པའི་ལམ་རིང་ཡང་། །གསང་སྔགས་
ཐབས་ཀྱིས་མྱུར་དུ་བགྲོད། །ཐང་དུ་འདྲེན་དཀའི་གྲུ་བོ་ཆེ། །རྒྱ་མཚོར་ཞུགས་
ན་ཡུད་ཀྱིས་འགྲོ། །རྡོ་རྗེ་ཅན་གྱིས་ལེགས་གསུངས་པའི། །གསང་སྔགས་ནུས་པ་
བསམ་མི་ཁྱབ། །གདུང་བ་མ་ཞེས་བོས་པས་ཀྱང༌། །ལྷ་ཡི་ཆུ་བོ་འགུགས་པར་
བྱེད། །ཟུང་འཇུག་གདེངས་ཅན་བདག་པོའི་གནས། །རྡོ་རྗེ་ཐེག་པ་རྒྱ་མཚོ་ཆེའི། །
འཇུག་ངོགས་བདེ་བའི་འབབ་སྟེགས་ནི། །དབང་བཞིའི་རིན་ཆེན་ཐེམ་སྐས་
ཡིན། །འོན་ཀྱང་དངོས་གྲུབ་རྣམ་གཉིས་ཀྱི། །གཞི་རྟེན་དམ་ཚིག་སྡོམ་པ་སྟེ། །
རྩ་བ་ཆུ་མཚོ་སྐམ་གྱུར་ན། །རླབས་ཀྱི་འཕྲེང་བ་གང་ལས་འབྱུང་། །དེ་ཉིད་རིག་
པའི་རྣལ་འབྱོར་པ། །འདོད་ལ་སྤྱོད་ཀྱང་ཞེན་པ་མེད། །ཉ་ནི་ཆུ་གཏིང་ཟབ་མོ་
159



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
，
，
་
，
ན། །འགྱུ་ཡང་ཆུ་ཡིས་འཚུབ་མི་འགྱུར། །ཆགས་སོགས་ཉོན་མོངས་ཉེས་པ་
རྣམས། །ཉོན་མོངས་ལམ་བྱེད་ཉིད་ཀྱིས་འཇོམས། །རྣ་བར་ཆུ་སོན་ཆུས་འབྱིན་
ཞིང་། །མེས་འཚིག་མེ་ཡིས་གདུངས་པས་ཞི། །བསྐྱེད་རིམ་ཕྲ་རགས་རྣལ་འབྱོར་
གྱིས། །སྐྱེ་ཤི་བར་དོ་གསུམ་སྦྱོང་སྟེ། །སྐལ་ལྡན་ཤིང་རྟའི་མཆོད་ཡོན་གྱིས། །
དུག་ཅན་དྲི་མ་འཁྲུད་པ་བཞིན། །དགའ་བཞིའི་ལྷན་སྐྱེས་བདེ་བ་ཆེས། །སྟོང་
བཞིའི་ཡེ་ཤེས་རྒྱས་འགྱུར་ཏེ། །ཆུ་བོ་རྣམ་བཞིའི་རྒྱུན་འབབ་པས། །རྟ་གདོང་
མེ་ཆེན་འབར་བར་འགྱུར། །ཕྲ་བ་གཉུག་མའི་རླུང་སེམས་ལས། །སྒྱུ་མ་ལྟ་བུའི་
སྐུར་བཞེངས་པ། །དྭངས་པའི་ཆུ་ལས་ཆུ་བུར་དང་། །དག་པའི་མཁའ་ལས་ཆུ་
འཛིན་བཞིན། །རྩྭ་རྩེའི་ཟིལ་བ་རེ་རེར་ཡང་། །ཟླ་བའི་གཟུགས་བརྙན་སྣང་བ་
བཞིན། །དཔེ་ཡི་རིམ་པ་རེ་རེས་ཀྱང་། །འཁོར་འདས་ཆོས་ཀུན་མཚོན་པར་
ནུས། །འཇིག་རྟེན་ཡ་རབས་སྤྱོད་པ་ནས། །མདོ་སྔགས་ལམ་གྱི་རིམ་པའི་བར། །
དཔེར་བྱ་གཅིག་གིས་མཚོན་པ་འདི། །ལེགས་བཤད་འཕྲུལ་གྱི་རྒྱ་མཚོ་ཡིན། །
ལོངས་སྤྱོད་འཁོར་ལོའི་ཆུ་གཏེར་ན། །དབྱངས་ལྡན་ངང་མོ་རྣམ་རོལ་པ། །དེ་
ཡི་ཁ་ལས་ལེགས་བཤད་ཀྱི། །རྦ་རླབས་འཁྲི་ཤིང་ཅི་ཡང་གཡོ། །
གང་ཡང་བདག་བློའི་ཆུ་གཏེར་ལས་འཁྲུངས་ལེགས་བཤད་གསར་པའི་ཟླ་་
བ་ནི། །འཇིག་རྟེན་རྨོངས་པའི་མུན་འཕྲོག་སྙིང་གི་གདུང་སེལ་བསིལ་བའི་རེག་
པ་ཅན། །དེ་ཡི་དགེ་བ་ས་གསུམ་རྣམ་དཀར་འོད་ཀྱི་གོས་བཟང་འཛིན་པ་དེས། །
སྐྱེ་དགུའི་ལེགས་བྱས་བློ་དང་ལྷན་ཅིག་བསྟན་པའི་ཆུ་གཏེར་རྒྱས་གྱུར་ཅིག། །།
160



ཆོས་ཚན་བརྒྱད་པ།
༄༅། །ལེགས་པར་བཤད་པ་ཤིང་གི་བསྟན་
བཅོས་ལུགས་གཉིས་ཡལ་འདབ་བརྒྱ་
ལྡན་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས】གུང་ཐང་དཀོན་མཆོག་བསྟན་པའི་སྒྲོན་
མེའི་མཛད་རྣམ་ཆོས་ཚན་བདུན་པར་གསལ།
༄༅། །ཨོཾ་བདེ་ལེགས་སུ་གྱུར་ཅིག རིན་ཆེན་སེམས་ཀྱི་རྩ་བ་བརྟན། །རླབས་
ཆེན་ཚོགས་གཉིས་ཡལ་ག་རྒྱས། །སྐུ་གསུམ་འབྲས་བཟང་སྙེ་མས་དུད། །སངས་
རྒྱས་ལྗོན་པ་དེ་ལ་འདུད། །སྣང་བ་དཔེ་རུ་ཤར་བ་ཡི། །རྣལ་འབྱོར་དེ་ལ་
གདམས་ངག་མང་། །ནགས་ཀླུང་སྟུག་པོའི་དོ་ར་རུ། །ཤིང་ལོའི་ཕུང་པོ་ཟད་པ་
མེད། །དཔག་བསམ་ཤིང་ལ་བརྟེན་བྱས་ན། །དགོས་འདོད་ཐམས་ཅད་ཆར་དུ་
བསྙིལ། །དེ་བཞིན་བཤེས་གཉེན་དམ་པ་ལ། །བརྟེན་ན་ལེགས་ཚོགས་ལྷུན་གྱིས་
གྲུབ། །བཤེས་ལ་མི་གུས་སྐྱེ་བོ་དེས། །གཞུང་བརྒྱ་ཤེས་ཀྱང་དོན་མི་འགྱུར། །
ཤིང་སྐམ་ལོ་བརྒྱ་ཆུར་འཕངས་ཀྱང་། །ལོ་འདབ་སྐྱེ་བ་སྲིད་ན་མེད། །དད་ལྡན་
རང་བཞིན་བཟང་པོ་དེར། །ཚིགས་བཅད་གཅིག་ཙམ་གྱིས་ཀྱང་ཕན། །རྐང་
འཐུང་གསར་བའི་མྱུ་གུ་དེ། །ཆུ་ཆར་གཟེགས་མ་ཡིས་ཀྱང་འཕེལ། །ཚེར་མ་
161



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
ཅན་དང་དུག་ཤིང་གིས། །མི་དགོས་བཞིན་དུ་ས་འདི་གང་། །མི་ཁོམ་ངན་སོང་
སྐྱེ་བོ་ནི། །ས་ཡི་རྡུལ་བཞིན་གྲངས་ལས་འདས། །ཙན་དན་ས་མཆོག་ལྗོན་པ་དེ། །
འཇིག་རྟེན་འདི་ན་སྲིད་པ་ཙམ། །དལ་འབྱོར་ཚང་བའི་རྟེན་བཟང་ཡང་། །
བརྒྱ་ལམ་ཐོབ་པ་མ་བཀག་ཙམ། །དལ་འབྱོར་སྙིང་པོ་མ་བླངས་ན། །དུད་
འགྲོའི་རྟེན་དང་གཉིས་སུ་མེད། །ཨ་མྲའི་འབྲས་བུ་མི་སྤྱོད་ན། །ཨེ་རཎྜ་དང་
ཁྱད་པར་ཅི། །མདངས་དང་ལོ་འབྲས་མེ་ཏོག་སོགས། །ལྗོན་པ་གཅིག་ཀྱང་དུས་
ཀྱིས་འགྱུར། །སྐྱེ་རྒ་ན་དང་འཆི་བ་ཡི། །ཟློས་གར་སྐད་ཅིག་སྐད་ཅིག་བསྒྱུར། །
རིང་དུ་འབྲེལ་བའི་ཤིང་ལོ་དེ། །ལན་གཅིག་བྲུལ་བ་སླར་མི་འབྱོར། །མཛའ་བ་
ཡུན་རིང་འཁོད་འཁོད་ནས། །ནམ་ཞིག་གཏན་དུ་འབྲལ་བར་འགྱུར། །སྡོང་པོ་
གཤགས་གཏུབ་དྲས་པ་ཡིས། །ཤིང་མཁན་མྱུར་དུ་ངལ་བར་འགྱུར། །བསྐལ་
པར་དེ་འདྲའི་ལས་བསྒྲུབས་ཀྱང་། །དམྱལ་སྲུང་རྣམས་ནི་ངལ་བ་མེད། །ཇི་
སྲིད་མི་དགེ་མ་ཟད་པ། །དེ་སྲིད་སྡུག་བསྔལ་འཁོར་མོར་མྱོང་། །དུག་གི་ས་བོན་
གནས་ཀྱི་བར། །དུག་ལོ་སྐྱེ་བ་ཆོས་ཉིད་ཡིན། །གང་ཞིག་གསུམ་ལ་སྐྱབས་སོང་
བ། །དེ་ལ་སྲིད་ཞིའི་རྒུད་པ་མེད། །ལྗོན་པ་ཆེ་ལ་བརྟེན་པ་དེར། །གཅན་
གཟན་གདུག་པས་གཙེ་མི་ནུས། །རྩ་བ་རུལ་བའི་ལྗོན་པ་ལ། །བརྟེན་པར་བྱེད་
པ་བླུན་པོའི་རྟགས། །རང་ཡང་འཁོར་བར་བྱིང་བ་ལ། །སྐྱབས་སུ་འཛིན་རྣམས་
ཀྱེ་མ་འཁྲུལ། །དུག་དང་སྨན་གྱི་མྱུ་གུ་ལས། །འབྲས་བུ་འཆོལ་བ་འགར་ཡང་
མེད། །དགེ་དང་མི་དགེའི་ལས་ལས་ཀྱང་། །འབྲས་བུ་གཞན་འབྱུང་གནས་མ་
ཡིན། །ཐོག་མེད་དུས་ནས་བསགས་པའི་ལས། །བསྐལ་པ་བརྒྱར་ཡང་ཆུད་མི་ཟ། །
162



ཆོས་ཚན་བརྒྱད་པ། ལེགས་པར་བཤད་པ་ཤིང་གི་བསྟན་བཅོས་ལུགས་གཉིས་ཡལ་འདབ་བརྒྱ་ལྡན།
ཏ་ལའི་ཤིང་འབྲས་སྟོང་ཕྲག་ལོར། །སྐམ་ཡང་རླན་དང་འཕྲད་ན་སྐྱེ། །ས་བོན་
ཆུང་སྨིན་རྒྱ་གྲོ་དྷའི། །ཡལ་འདབ་རྒྱས་པས་རྒྱང་གྲགས་ཁེབས། །ཁམ་གཅིག་
ཟས་ཀྱི་སྦྱིན་པས་ཀྱང་། །འབྲས་བུ་འཁོར་ལོས་བསྒྱུར་བ་འཐོབ། །རྣམ་བཀྲ་
སྲིད་པའི་འཁོར་ལོ་འདིར། །དོན་ལྡན་སྙིང་པོ་འགའ་མ་མཆིས། །ཆུ་ཤིང་རློན་
པའི་སྡོང་པོ་ལ། །རྩེ་རྟིང་ཀུན་ན་སྙིང་པོ་མེད། །ལྗོན་ཤིང་ལོ་བརྒྱར་སྐྱེས་པ་
ཡང་། །ནམ་ཞིག་ཚེ་ན་འགྱེལ་བར་འགྱུར། །སྲིད་པའི་རྩེ་མོར་ཕྱིན་ནས་ནི། །
སླར་ཡང་མི་བཟད་ངན་འགྲོར་འགྲོ། །བུར་ཤིང་ཁུ་བས་རབ་བསྒོས་ན། །ཏིག་
ཏའི་ཁ་བ་སེལ་བར་ནུས། །ལམ་གྱི་བདེན་པ་རབ་གོམས་པས། །སྡུག་བསྔལ་རྩ་
བ་ཀུན་འབྱུང་སྤོང་། །ཀ་གདུང་ལྕམ་དང་དྲལ་མ་རྣམས། །ཚོགས་པས་ཡིད་
འོང་ལྡིང་ཁང་སྟེ། །ལྷག་པའི་བསླབ་པ་གསུམ་ཚོགས་པས། །ཐར་པ་དམ་པའི་
ཁང་བཟང་འགྲུབ། །ཛན་དུའི་ས་བོན་དེའི་ས་བོན། །གཞན་ལས་སྐྱེ་ཕྱིར་ཐོག་
མ་མེད། །མཐའ་མེད་འཁོར་བར་སྐྱེས་པ་ན། །ཕ་མར་མ་གྱུར་སུ་ཞིག་ཡོད། །
རྟ་གླང་བརྒྱ་ཡི་ཁུར་ལྕི་བ། །ཤིང་རྟ་ཆེན་པོ་གཅིག་གིས་འདྲེན། །ཉན་རང་ཀུན་
གྱིས་མ་ལོངས་པའི། །ཁུར་དེ་རྒྱལ་སྲས་ཕྲག་ན་མཛེས། །ཤིང་གཞན་འབྲས་བུ་
བླངས་པས་འཛད། །དཔག་བསམ་ཤིང་འབྲས་ཟད་པ་མེད། །དགེ་བ་གཞན་
འབྲས་སྤྱད་པས་འཛད། །བྱང་ཆུབ་སེམས་དགེ་ཕྱིར་ཞིང་འཕེལ། །ཡོངས་སྨིན་
འབྲས་བུས་སྤ་བ་ཡི། །རྐང་འཐུང་དེ་ལ་སྐྱེ་བོ་འདུ། །འཇུངས་མེད་གཏོང་བའི་
དཔལ་ཡོན་ཅན། །དེ་ཡིས་སྐྱེ་དགུའི་རེ་བ་སྐོང་། །མངོན་པར་མཐོ་དང་ངེས་
ལེགས་ཀྱི། །རྩ་བ་ཚུལ་ཁྲིམས་ལས་གཞན་མེད། །ཡལ་འདབ་གཡུར་དུ་ཟ་བ་ཡི། །
163



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རྩ་བ་སྡོང་བུ་ཉག་གཅིག་ཡིན། །ཚེར་མ་ཟུག་པའི་ལན་དུ་སླར། །ཁུ་ཚུར་རྡེག་པ་
བཞད་གད་རྒྱུ། །གནོད་བྱེད་ལ་ཡང་སླར་ཁྲོ་བ། །རང་ཉིད་ཉམས་པའི་རྒྱུ་རུ་
ཟད། །རྒྱུ་དུས་བརྩོན་པ་མང་བཏང་ན། །འབྲས་དུས་ཡོན་ཏན་ཐམས་ཅད་སྐྱེ། །
རྩ་བ་རླན་དང་མ་བྲལ་ན། །རྩེ་མོར་ལོ་འབྲས་སྨིན་པར་འགྱུར། །སྡོང་པོ་རླུང་
གིས་ཆེར་བསྐྱོད་ན། །འབྲས་སུ་ས་ལ་འབྲུལ་བ་ལྟར། །བྱིང་རྒོད་གཡེང་བས་
རབ་གཡོས་པས། །ཏིང་འཛིན་དམིགས་པ་སྟོར་བར་བྱེད། །བསམ་གཏན་རྣམ་
པར་དག་པ་ལས། །མངོན་ཤེས་ལ་སོགས་ཡོན་ཏན་འབྱུང༌། །སྡོང་བུ་ཉམས་པ་
མེད་གྱུར་ན། །མེ་ཏོག་གེ་སར་མགོ་ལྕོག་ལྡེམ། །ཤིང་གི་རལ་གྲི་གཡུལ་གྱི་ངོར། །
འཕྱར་བ་དགྲ་ཡི་དགའ་སྟོན་ཡིན། །ལྟར་སྣང་ཉི་ཚེའི་ལྟ་བ་ཡིས། །སྲིད་རྩ་
གཅོད་འདོད་ཀྱེ་ཧུད་མཚར། །ཧ་རི་ཙན་དན་བཟང་པོ་ཡིས། །ལུས་ཀྱི་ཚ་
གདུང་སེལ་བར་བྱེད། །སྙིང་རྗེའི་བཅུད་ལྡན་ལྟ་བ་ཡིས། །དུག་གསུམ་ནད་བརྒྱ་
དྲུང་ནས་འབྱིན། །ཤིང་ལས་སྐྱེས་པའི་སྲིན་འབུ་ཡིས། །ཤིང་དེ་ཟད་པར་བྱེད་
པ་བཞིན། །འདོད་ཆགས་ལས་སྐྱེས་ཡེ་ཤེས་ཀྱིས། །འདོད་ཆགས་ཉེས་པ་ཞི་བར་
བྱེད། །ཤིང་སྐྱ་རླན་གྱིས་ཟིན་པ་ལས། །བཻཌཱུར་མདངས་སུ་འཕོ་བ་ལྟར། །ཐ་
མལ་སྣང་བ་འོད་གསལ་གྱིས། །སྦྱངས་ཏེ་དག་པའི་ལྷ་སྐུར་ལྡང་། །ཡལ་འདབ་
ཡོངས་སུ་རྫོགས་པ་ཡི། །ལྗོན་པའི་གྲིབ་མ་ཀུན་ཏུ་བསིལ། །ཡོན་ཏན་མ་ལུས་
རྫོགས་པ་ཡི། །རྒྱལ་བ་སྐྱེ་དགུའི་མགོན་དུ་གྱུར། །དེ་ལྟར་ཤིང་གི་བསྟན་བཅོས་
ལས། །ཆོས་ཀྱི་ལམ་བསྟན་སརྒ་སྟེ། །ད་ནི་འཇིག་རྟེན་ཚུལ་ལུགས་འགའ། །
བཤད་དོ་རྣ་བ་བླགས་ཏེ་ཉོན། །ཆོས་ལྡན་རྒྱལ་པོའི་གཟི་བྱིན་གྱིས། །དགྲ་སྡེ་
164



ཆོས་ཚན་བརྒྱད་པ། ལེགས་པར་བཤད་པ་ཤིང་གི་བསྟན་བཅོས་ལུགས་གཉིས་ཡལ་འདབ་བརྒྱ་ལྡན།
རྣམས་ཀྱང་དབང་དུ་འདུ། །མ་ལ་ཡར་སྐྱེས་དྲི་བསུང་དེ། །བུང་བ་འགུགས་
པའི་ཕོ་ཉ་ཡིན། །རྒྱལ་ངན་ཆབ་འབངས་གཟིར་བ་དེར། །ནམ་ཞིག་གཡོག་ཀྱང་
འཁོར་མི་འགྱུར། །སྲན་ཕུང་དབྱུག་པས་གཏོར་ན་ཡང༌། །དབྱུག་པའི་ངོས་ལ་
འབྱར་མི་སྲིད། །བློན་དང་འབངས་ཀྱིས་མ་བཀུར་ན། །རྒྱལ་པོ་ཆེན་པོ་ཇི་ལྟར་
གནས། །གདུང་མ་ཀ་བས་མ་བཏེགས་ན། །རྒྱལ་པོའི་ཕོ་བྲང་གང་ལས་འབྱུང་། །
རྗེ་དཔོན་བཟང་པོའི་བཀའ་དྲིན་གྱིས། །གཡོག་འཁོར་མངའ་ཐང་དར་བར་
གྱུར། །ལྗོན་པ་ཆེ་ལ་བརྟེན་པ་ཡིས། །འཁྲི་ཤིང་རྩེ་མོ་དགུང་ལ་བསྙེགས། །ཚེར་
མའི་ཤིང་ལ་བརྟེན་བྱས་ན། །གནད་དུ་ཟུག་པའི་སྡུག་བསྔལ་སྐྱེ། །སྐྱེ་བོ་ངན་ལ་
བརྟེན་བྱས་ཀྱང་། །ཕྱི་ཕྱིར་སྡུག་བསྔལ་འབའ་ཞིག་བསྐྱེད། །ཆབ་འབངས་བདེ་
སྐྱིད་རྒྱས་པ་དེ། །རྗེ་དཔོན་ཉིད་ཀྱི་ཆེ་བའི་རྟགས། །རབ་རྒྱས་ཡལ་གའི་ཁྱོན་
ཡངས་པ། །སྡོང་པོ་རྩ་བའི་མཛེས་རྒྱན་ཡིན། །གཡོག་འཁོར་རྒུད་པའི་སྡེ་དཔོན་
ནི། །རང་ཉིད་འབྱོར་ཡང་ངོ་ཚའི་རྒྱུ། །སྡོང་པོ་ཅི་ཙམ་སྦོམ་ན་ཡང༌། །ཡལ་
འདབ་མེད་ན་གཅེར་བུ་ཡིན། །སྡོང་རུལ་རྩ་བར་གནས་པའི་མི། །ཉིན་མཚན་
ཀུན་ཏུ་བག་ཕེབས་བྲལ། གཙོ་བོ་ངན་པའི་གཡོག་འཁོར་ཡང་། །རྟག་ཏུ་
སེམས་ཁྲལ་གདུང་བས་གཟིར། །དཔོན་ངན་གཡོག་འཁོར་བྲོས་ན་ཡང་། །སྡེ་
དཔོན་བཟང་པོས་བསྐྲད་ཀྱང་འདུ། །ཚེར་ཤིང་འབོར་བའི་བླ་མ་ར། །ཙུ་ཏའི་
ཤིང་ལས་བསྐྲད་ཀྱང་འཁོར། །རྗེ་དཔོན་གསར་ཚེ་བྱམས་བྱེད་ཀྱང་། །ཕྱི་ནས་
བསྒྲུབ་དཀའི་དཔྱ་ཁྲལ་འབེབས། །ཤིང་ལ་ཆར་སྐྱོབ་བྱེད་མོད་ཀྱང་། །རྗེས་སུ་
ཐིགས་ཕྲེང་ལྕི་བར་འབབ། །ལྗོན་པའི་གྲིབ་བསིལ་ཀུན་ལ་སྙོམས། །ཉི་ཟླའི་སྣང་
165



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
=
བ་ཀུན་ལ་སྙོམས། །སྤྲིན་གྱི་ཆུ་ཆར་ཀུན་ལ་སྙོམས། །རྒྱལ་པོའི་བཀའ་ཁྲིམས་
ཀུན་ལ་སྙོམས། །གཙོ་བོ་བཟང་ཡང་འཁོར་ངན་ན། །དེ་ཡི་དྲུང་དུ་བསྙེན་པར་
དཀའ། །གདུག་པའི་སྦྲུལ་གྱིས་དཀྲིས་པ་ཡི། །ཙན་དན་ལྗོན་པ་སུ་ཡིས་བརྟེན། །
ཕྱི་ནང་སྨིན་དང་མ་སྨིན་པའི། །ཨ་མྲའི་འབྲས་བུ་རིགས་བཞིར་གསུངས། །མི་
ཡང་སེམས་དང་སྤྱོད་པ་གཉིས། །དག་དང་མི་དག་དབྱེ་བ་མང་། །མཁས་པ་
ཡོན་ཏན་ཀུན་ལྡན་དེ། །རློམས་སེམས་མེད་པར་ཞི་ཞིང་དུལ། །སྙེ་མའི་ཁུར་
གྱིས་ལྗིད་པ་ཡི། །ལྗོན་ཤིང་རྩེ་མོ་དུད་དེ་གནས། །ཡོན་ཏན་མེད་པའི་སྐྱེ་བོ་དེ། །
ང་རྒྱལ་མགོ་འཕང་ཅི་ལས་མཐོ། །འབྲས་བུའི་བཅུད་ཀྱིས་མི་བཟུང་བའི། །
ལྗོན་པ་རེངས་པ་ཆོས་ཉིད་ཡིན། །ལྷན་སྐྱེས་ཡོན་ཏན་མེད་གྱུར་ན། །ཕྱི་ཚུལ་
བཅོས་པས་ཅི་ལ་ཕན། །ཡལ་འདབ་མེད་པའི་ཤིང་སྐམ་དེར། །ཅོད་པན་
བཏགས་ཀྱང་ག་ལ་མཛེས། །བསླབ་སྦྱངས་དུས་ན་གཡེལ་བ་དེས། །མཁས་
འདོད་རེ་བ་འབྲས་མེད་ཡིན། །མེ་ཏོག་སད་ཀྱིས་ཁྱེར་བ་ཡི། །ཤིང་ལ་འབྲས་
བུའི་རེ་བ་མེད། །བློ་གྲོས་རྩལ་དང་མི་ལྡན་ན། །གོ་ས་མཐོ་ཡང་ཁྲེལ་བའི་གཞི། །
ཤིང་ལས་བྱས་པའི་སེང་གེ་དེ། །འཇིགས་འཇིགས་འདྲ་ཡང་སྙིང་པོ་མེད། །དྲི་
ཞིམ་བསུང་དང་མ་ལྡན་ན། །ཙན་དན་ཡིན་ཞེས་སྨྲས་ཀྱང་རྫུན། །དམ་པའི་
ཚུལ་དང་མི་མཐུན་ན། །དམ་པར་ཁས་འཆེ་དོན་དང་བྲལ། །དམན་པ་རྒྱལ་
སར་བཏོན་ན་ཡང་། །མ་རབས་སྤྱོད་པའི་རྗེས་སུ་འཇུག །ཆུ་ཤིང་གྱེན་དུ་སྐྱེས་
ན་ཡང་། །འདབ་མ་ཐུར་དུ་འཕྱང་བར་གྱུར། །ཨ་གར་དུམ་བུ་བརྒྱར་གཏུབས་
ཀྱང་། །ལྷན་སྐྱེས་དྲི་བཟང་མི་གཏོང་ལྟར། །དམ་པ་ཅི་ཙམ་རྒུད་ན་ཡང་། །
166



ཆོས་ཚན་བརྒྱད་པ། ལེགས་པར་བཤད་པ་ཤིང་གི་བསྟན་བཅོས་ལུགས་གཉིས་ཡལ་འདབ་བརྒྱ་ལྡན།
བཟང་པོའི་རང་བཞིན་ག་ལ་འདོར། །ཤུག་པའི་ལོ་མ་མེར་བཅུག་ན། །ལྷག་
པར་དྲི་བཟང་རྒྱས་པ་བཞིན། །དམ་པ་རྣམས་ལ་གནོད་བྱས་པས། །ཕྱིར་ཞིང་
དེ་ཡི་ཆེ་བ་འདོན། །དམ་པ་དབེན་པར་གནས་ན་ཡང་། །གྲགས་སྙན་ལྷ་ཡིས་
སྒྲོག་པར་བྱེད། །ལྷོ་ཡི་རི་ལས་སྐྱེས་པ་ཡི། །ཙན་དན་དྲི་བསུང་རླུང་གིས་འགྱེལ། །
འཁྱོག་པོའི་ཤིང་དེ་བསྲངས་ན་ཡང་། །རླན་དང་འཕྲད་ཚེ་ཡ་ཡོར་འགྱུར། །
རང་བཞིན་ངན་པ་བཅོས་ན་ཡང་། །རྐྱེན་དང་འཕྲད་ཚེ་རང་མཚང་འདོན། །
ཀླད་ཆུང་རང་བཞིན་ངན་པ་ལ། །ཡོན་ཏན་ཡོད་ཀྱང་ཕན་མི་ཐོགས། །རྩ་བ་
དུག་ཏུ་གནས་པ་ཡི། །མེ་ཏོག་མཛེས་ཀྱང་སུ་ལ་མཁོ། །ཙན་དན་ཤུག་པའི་ཀ་བ་
གཉིས། །གདུང་མ་འདེགས་པའི་ནུས་པ་མཚུངས། །སྙིང་སྟོབས་ལྡན་ན་དབུལ་
ཕྱུག་གཉིས། །བྱ་བ་བྱེད་པའི་དུས་སུ་འདྲ། །ལོངས་སྤྱོད་མངའ་ཐང་མཉམ་ན་
ཡང་། །བཟང་ངན་ལས་ལ་སྦྱར་ན་ཤེས། །ཕྲ་སྦོམ་མཉམ་ཡང་ཆུར་འཕངས་ན། །
ཤིང་གི་མགོ་མཇུག་ཤེས་པར་ནུས། །མཁས་པའི་སྐྱེ་བོ་ཡུལ་གཞན་དུ། །བྲིན་
ཞིང་ཀུན་གྱིས་བཀུར་བར་འགྱུར། །ནགས་སུ་སྐྱེས་པའི་ཤིང་གིས་ནི། །གཞན་དུ་
ཤིང་གི་བྱ་བ་བྱེད། །ཤིང་བལ་རླུང་གིས་བདས་པ་དེ། །རི་རྩེར་མི་སྡོད་གཤོང་དུ་
ཆགས། །བློ་ཆུང་ཕྱོགས་མཐར་འཁྱམས་འཁྱམས་ནས། །མཐའ་མར་རྒུད་པའི་
གནས་སུ་ལྷུང་། །སྐྱོན་གྱིས་གོས་པ་ཆེས་སླ་སྟེ། །ཡོན་ཏན་སློབ་པ་དེ་ལྟ་མིན། །
ཤིང་ལ་མེ་ལྕེ་མཆེད་སླ་ཡང་། །ཆུ་བོ་སོ་སོར་འགྱེས་པར་དཀའ། །མ་རབས་སྐྱེ་
བོ་གཉིས་འགྲོགས་ན། །ཕུགས་སུ་རང་གཞན་གཉིས་ཀ་འཕུངས། །གཙུབ་ཤིང་
ཟུང་དུ་བརྡར་བ་ཡིས། །མཇུག་ཏུ་གཉིས་ཀ་བསྲེག་པར་བྱེད། །ཕུན་སུམ་ཚོགས་
167



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
པའི་ལྗོན་པ་ཡང་། །ཆུ་དང་འགྲོགས་ན་རྩ་བ་འབྱིན། །ཡ་རབས་ཡོན་ཏན་ལྡན་
པ་ཡང་། །གྲོགས་པོ་ངན་པས་ཉམས་པར་བྱེད། །འབྲས་ལྡན་ཤིང་གཉིས་སྦྱར་
བ་ལས། །འབྲས་བུ་ཕུང་གསུམ་འབྱུང་བ་ལྟར། །བློ་དང་ལྡན་པ་གཉིས་འགྲོགས་
ན། །སྔོན་མེད་ལེགས་པའི་བློ་གྲོས་སྐྱེ། །ལྗོན་པའི་གྲིབ་བསིལ་བསྟེན་པ་ཡི། །
གླང་པོས་ཤིང་གི་རྩ་བ་འབྱིན། །གཡོག་འཁོར་ངན་པ་བསྟེན་པ་ཡིས། །ལེགས་
བྱས་རྩ་བ་ཉམས་པར་བྱེད། །ཤིང་སྡོང་གཙུག་གིས་བཀུར་བ་ཡི། །འདབ་ཆགས་
འགྲོ་ཚེ་བྱ་ཐལ་གཏོང་། །ཟླ་གྲོགས་ངན་པ་བསྟེན་ན་ཡང་། །ནམ་ཞིག་རྗེས་ངན་
བཞག་ནས་འགྲོ། །ངན་པར་ཅི་ཙམ་ཕན་བཏགས་ཀྱང་། །ལན་དུ་ཕན་པའི་རེ་
བ་མེད། །ཤིང་གིས་རྟག་ཏུ་མེ་གསོས་ཀྱང་། །མེ་ཡིས་དེ་ཉིད་ཐལ་བར་བྱེད། །
བློ་དང་མཐུ་ལྡན་རེ་རེས་ཀྱང་། །མཆོག་དམན་ཀུན་གྱི་དགོས་པ་བསྒྲུབ། །འོད་
མའི་གནམ་རུ་གཅིག་གིས་ཀྱང་། །ཉག་ཕྲན་སྟོང་གི་བྱ་བ་བྱེད། །ལོངས་སྤྱོད་
དཔལ་དང་མི་ལྡན་ན། །རིགས་རུས་མཐོ་ཡང་དགོས་པ་ཆུང་། །དགོས་པའི་
གྲིབ་བསིལ་མེད་གྱུར་ཚེ། །རྩེ་མོ་མཐོ་བས་ཅི་ལ་ཕན། །རྩ་བ་བསོད་ནམས་མེད་
གྱུར་ན། །བསགས་པས་དབུལ་བ་མི་སེལ་ཏེ། །སྡོང་པོ་རླན་དང་བྲལ་བ་ལ། །
ཡལ་གར་ཆུ་བོས་བྱུགས་ཀྱང་ཅི། །བུན་དང་སྐྱེད་ཀྱིས་ནོར་སྤེལ་བར། །འདོད་
ཀྱང་རྩ་བ་སྟོང་པ་མང་། །ཤིང་སྐྱེས་བཅད་ནས་ས་གཞན་དུ། །བཙུགས་པ་ཕལ་
ཆེར་སྐམ་པར་འགྱུར། །གཡང་ས་མཐོན་པོར་སྐྱེས་པ་ཡི། །སོ་ཧ་ཀཱ་རའི་འབྲས་
བུ་བཞིན། །རང་གཞན་གང་ལའང་མི་ཕན་པའི། །ལོངས་སྤྱོད་ཆེ་དེ་སྦ་བ་ཡིན། །
ལོངས་སྤྱོད་སྤེལ་བར་འདོད་པ་ཡིས། །ཆ་ཤས་གཏོང་བ་མན་ངག་སྟེ། །ལྗོན་
168



ཆོས་ཚན་བརྒྱད་པ། ལེགས་པར་བཤད་པ་ཤིང་གི་བསྟན་བཅོས་ལུགས་གཉིས་ཡལ་འདབ་བརྒྱ་ལྡན།
ཤིང་ཡལ་ག་རྒྱས་འདོད་ན། །རྩེ་མོ་འབྲེག་པ་ཐབས་སུ་བཟང་། །དམན་པས་
བསགས་ཀྱང་མི་འགྲུབ་ལ། །བསོད་ནམས་ལྡན་པས་བཏང་ཡང་འབྱོར། །རླན་
སར་བཅད་ཀྱང་སྐྱེ་བའི་ཤིང༌། །སྐམ་སར་བཙུགས་ཀྱང་ག་ལ་སྐྱེ། །ལམ་ཁའི་
ཤིང་གི་འབྲས་བུ་དེ། །བྱིས་པའི་རྡོ་ཆར་འབེབས་པའི་རྒྱུ། །བདག་པོ་ངན་པའི་
ལོངས་སྤྱོད་ཀྱང་། །ཕལ་ཆེར་དགྲ་ཡི་གཡབ་མོ་ཡིན། །བསོད་ནམས་དམན་པའི་
སྐྱེས་བུ་དེར། །དཔལ་འབྱོར་བྱུང་ན་སྲོག་ཀྱང་བརླག །སྨྱུག་མའི་ཤིང་གི་རྩེ་མོ་
ལ། །འབྲས་བུ་ཆགས་པ་ཉམས་པའི་ལྟས། །བུར་ཤིང་གཅོད་པ་རོ་ཡི་ཕྱིར། །ཝ་
སྐྱེས་གསོད་པ་པགས་པའི་སླད། །དོན་མཐུན་འཇོམས་པ་ནོར་གྱི་དོན། །རྒྱལ་
པོར་རྒོལ་བ་འབངས་ཀྱི་ཆེད། །ཤིང་ལ་ཐོག་མར་ཐིག་འདེབས་ཀྱི། །དྲས་ཤིང་
གཏུབས་ནས་བསྒྱུར་དུ་མེད། །བྱ་བའི་ཐོག་མར་བསམ་དགོས་ཀྱི། །རྗེས་ནས་
གྱོད་བརྡལ་བླུན་པོའི་རྟགས། །སྟབས་ལེགས་ཙམ་གྱིས་དོན་གྲུབ་ཀྱང་། །བློ་དང་
ལྡན་པར་སུ་ཞིག་རློམ། །ལོ་མ་འཁུམས་ནས་ཉལ་བའི་ཤིང་། །སེམས་ལྡན་
བསྒྲུབས་པ་མུ་སྟེགས་ལུགས། །སྲང་མདོར་ལོ་འདབ་ཉལ་ཉིལ་དུ། །གནས་པའི་
ཤིང་དེ་ཀུན་གྱིས་བརྫི། །དོན་མེད་འཚོལ་བའི་གཏམ་མང་བའི། །མི་དེ་ཀུན་ལ་
ངོ་ཐང་ཆུང་། །མི་ངན་བྱས་པ་ཆུང་ན་ཡང་། །དྲིན་ཆེའི་ཡུས་ཀྱིས་རྣ་བ་
འགེངས། །བུད་ཤིང་རློན་པ་མེ་ཆུང་ཡང་། །དུད་པ་ནག་པོས་ཚང་མང་
འགེངས། །ཤིང་ལ་ལན་གཅིག་སྦྲུལ་གནས་དེ། །ཕྱིས་ཀྱང་མཐོང་ཚེ་འཇིགས་པ་
ལྟར། །རྐུ་དང་རྫུན་ལ་གཅིག་ཞུགས་པའི། །མི་དེར་རྟག་ཏུ་དོགས་པ་སྐྱེ། །ཚེར་
མ་རྣོ་ཡང་བྲག་རི་ལ། །བསྣུན་ན་རྩེ་མོ་འཇིལ་བར་བྱེད། །སྐྱེས་བུ་དམ་པར་ཕྲག་
169



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དོག་གིས། །སྨོད་པ་རང་གི་དམའ་འབེབས་ཡིན། །གནས་མིན་ལ་ཡང་དུལ་ཆེ་
ན། །སྙིགས་མའི་དུས་འདིར་ཀུན་གྱིས་བརྙས། །ཤིང་བལ་འཇམ་མོ་འཇམ་མོ་
ཞེས། །ཀུན་གྱིས་གདན་དུ་མི་བྱེད་དམ། །ཤིང་སྐྱེས་དྲང་པོ་མཛེས་ན་ཡང་། །
སྒ་ཤིང་འཁྱོག་པོ་ཅི་ལས་བཟང་། །རང་བཞིན་དྲང་ན་བཟང་མོད་ཀྱང་། །རེས་
འགའ་ལྡེམ་པོ་རྒྱལ་བས་གསུངས། །མདེའུ་མེད་པའི་མདའ་འཕེན་པ། །དགྲ་བོ་
སྤྱན་འདྲེན་ཕོ་ཉ་ཡིན། །དགྲ་བོ་འཇོམས་པའི་མཐུ་མེད་ན། །དོན་མེད་དཔའ་
སྐད་ཅི་ལ་སྨྲ། །གཉེན་ལ་ཧ་ཅང་བྱམས་པ་ཡང་། །འཁོན་གྱི་རྒྱུ་རུ་འགྲོ་བ་མང་། །
བུར་ཤིང་མངར་མོ་སྤྱོད་ཆེས་ན། །མ་ཞུས་སྒྲེགས་པ་སྐྱུར་མོ་བྱུང་། །ཤིང་དགྲ་
སྟ་རེ་ཡིན་མོད་ཀྱང་། །དེ་ཡི་ཡུ་བ་ཤིང་གིས་བྱེད། །དགྲ་ཡིས་བརྩམས་པའི་ཕུང་
ཀྲོལ་ཀྱང་། །ཕལ་ཆེར་རྩ་བ་གཉེན་གྱིས་བྱེད། །སྡོང་པོ་གཅོད་པའི་ཐབས་ཉེས་
ན། །རང་གི་སྟེང་དུ་ལྟུང་བར་འགྱུར། །དགྲ་ལ་ཧ་ཅང་སྡང་བ་ཡང་། །རང་གི་
གཤེད་དུ་འགྲོ་བ་མང་། །ཤིང་སྐམ་དགུགས་པར་མི་ནུས་དེ། །རླན་གྱིས་བསྒོས་
ན་ལས་སུ་རུང་། །དགྲ་བོ་མི་བསྲུན་སེམས་ལྡན་ཡང་། །ཐབས་ལ་མཁས་ན་
འདུལ་བར་ནུས། །ཉི་ཟླས་མི་ཕྱེད་མྱ་ངན་མེད། །ན་ཆུང་རྐང་གདུབ་རེག་པས་
འབྱེད། །ལེགས་པར་བཤད་ཀྱང་མི་གོ་བའི། །མ་རབས་ལ་ལ་སྨད་པས་ཐུལ། །
གནས་ན་གནས་རྣམས་ཁང་བཟང་དང་། །དེར་གནས་སྐྱེད་མོས་ཚལ་ལ་དགའ། །
འཚོ་བས་དབུལ་བ་རབ་བྱུང་དང༌། །རྒྱུགས་པས་མྱོས་པ་ཁྱིམ་ལ་ཕྱོགས། །
ནགས་དེར་སྐྱེས་པའི་སྤྲེའུ་ཡང་། །འབྲས་བུ་ཟད་ན་གཞན་དུ་འགྲོ། །རྒྱད་ཚེ་
སྙིང་དུ་སྡུག་པ་ཡི། །བུ་ཡང་གཞན་གྱི་ཕྱོགས་སུ་འབྲོས། །ནགས་ཚལ་ཕུན་སུམ་
170



ཆོས་ཚན་བརྒྱད་པ། ལེགས་པར་བཤད་པ་ཤིང་གི་བསྟན་བཅོས་ལུགས་གཉིས་ཡལ་འདབ་བརྒྱ་ལྡན།
ཚོགས་པ་དེར། །དོན་མེད་ནམ་མཁའི་བྱ་ཡང་འཁོར། །གང་ན་བདེ་སྐྱིད་
འཛོམས་པ་དེར། །མ་བསྡུས་པར་ཡང་སྐྱེ་བོ་འདུ། །ཤིང་གི་འབྲས་བུ་ལེགས་
བསྐྱངས་ན། །ལོ་འདབ་ལ་སོགས་ཞར་ལ་འབྱུང་། །དམ་པའི་ཆོས་ལ་བརྩོན་
བྱས་ན། །སྲིད་ཀྱི་དཔལ་ཡང་དེ་ཡིས་འགྲུབ། །དེ་ལྟར་ལུགས་གཉིས་བླང་དོར་
ཀུན། །ཤིང་གི་ཁྱད་པར་ཁོ་ན་ཡིས། །མཚོན་བྱེད་གཏམ་གྱི་སྦྱོར་བ་འདི། །སྔོན་
མེད་མཁས་པའི་དགའ་སྟོན་ཡིན། །གང་མགྲིན་འོ་མའི་རྒྱ་མཚོ་རུ། །དབྱངས་
ལྡན་ངང་མོ་རྣམས་རོལ་བ། །དེ་ཡི་ཁ་ལས་ལེགས་བཤད་ཀྱི། །རྦ་རླབས་འཁྲི་
ཤིང་ཅི་ཡང་གཡོ། །གྲགས་སྙན་ནོར་བུའི་ཞགས་པ་ཡིས། །རྒྱ་བོད་འཛིན་མའི་
མཐའ་བཅིངས་པ། །དཔལ་ལྡན་ས་སྐྱ་པཎྜི་ཏའི། །ལེགས་བཤད་ལམ་ལ་བརྟེན་
པ་ཡིན། །དོན་གྱི་སྒོ་ལྕགས་མཁྱིད་གང་ལ། །དཔེ་ཡི་ལྡེ་མིག་ཁྲུ་གང་བ། །དེ་
ལྟའི་གཞུང་ཡང་སྣང་མོད་དེ། །མཁས་བླུན་སུ་ཡི་དབང་དུ་བྱས། །ལུགས་གཉིས་
བླང་དོར་ཤེས་འདོད་རྣམས། །དཔེ་ཡི་སོར་མོ་ཙམ་མིན་པར། །དོན་གྱི་ཟླ་ཤེལ་
ལྟོས་ཤིག་དང་། །ངོ་མཚར་རི་དྭགས་མཚན་མ་ཡོད། །འདིར་འབད་ལེགས་བྱས་
ནྱ་གྲོ་ཏའི། །ས་བོན་སྨིན་པའི་དགེ་མཚན་གྱི། །ཡལ་ག་ཕྱོགས་བཅུར་རྒྱས་པ་
ཡིས། །འགྲོ་བ་ཀུན་གྱི་དོན་བྱེད་ཤོག །་
ཅེས་ལེགས་པར་བཤད་པ་ཤིང་གི་བསྟན་བཅོས་ལུགས་གཉིས་ཡལ་འདབ་བརྒྱ་ལྡན་་་་
ཞེས་བྱ་བ་འདི་ནི་མཐོང་སྣང་སྣ་ཚོགས་ཀྱིས་རྐྱེན་བྱས་ཏེ། བཙུན་པ་དཀོན་མཆོག་བསྟན་
པའི་སྒྲོན་མེས་ཚ་རྒན་སྨན་ཆུར་ཕྱིན་པའི་ལམ་ཁར་གང་དྲན་སུག་བྲིས་སུ་བགྱིས་པའོ། །
171



ཆོས་ཚན་དགུ་པ།
༄༅། །ལུགས་ཟུང་བ་དན་གཡོ་བའི་ལེགས་
བཤད་རླུང་གི་བསྟན་བཅོས་ཞེས་
བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས】
དཀྱིལ་ཟུར་བློ་བཟང་སྦྱིན་པ་ནི། གཙང་སྟོད་ཐང་སྦེ་ཞེས་པའི་ཡུལ་དུ། ཡབ་ཚོང་
དཔོན་པ་སངས་དང་ཡུམ་ཆུང་སྐྱིད་གཉིས་ཀྱི་སྲས་སུ་སྤྱི་ལོ1821ལོར་སྐུ་འཁྲུངས།
དགུང་ལོ་བརྒྱད་པར་བཀྲ་ཤིས་ལྷུན་པོར་ཕེབས་ཏེ། པཎ་ཆེན་བསྟན་པའི་ཉི་མའི་
དྲུང་དུ་རབ་ཏུ་བྱུང་ཞིང་དགེ་ཚུལ་གྱི་སྡོམ་པ་བཞེས། ཐོག་མར་ཡི་གེའི་འབྲི་ཀློག་ལེགས་
པར་སྦྱངས་ཤིང་། དེ་ནས་གཞུང་བཀའ་པོད་ལྔ་ལ་འབད་པས་སྦྱངས་ཏེ་དཀའ་བཅུའི་མིང་
བཏགས་ཐོབ། དགུང་ལོ་ཉེར་བདུན་པར་པཎ་ཆེན་བསྟན་པའི་ཉི་མའི་དྲུང་དུ་བསྙེན་
རྫོགས་ཀྱི་སྡོམ་པ་མནོས། དགུང་ལོ་ཉེར་དགུ་པར་རབ་འབྱམས་སྨྲ་བའི་སེང་གེའི་མིང་
བཏགས་བཞེས་ཤིང་། རྒྱུད་པ་གྲྭ་ཚང་དུ་ཞུགས་ནས་ལོ་བཅུ་གཉིས་ཀྱི་རིང་ལ་གསང་
སྔགས་ཀྱི་སྐོར་གསན་སྦྱོང་མཛད། སྐབས་དེར་རྗེ་འདི་ཡོངས་འཛིན་བློ་བཟང་བསྟན་འཛིན་
གྱི་སྐུའི་སྤྲུལ་པ་ཡིན་ཞེས་དབུས་གཙང་ཀུན་ཏུ་གྲགས་ལ། བཀའ་ཟུར་མཁྱེན་རབ་བསམ་
གཏན་གྱིས་ཡོངས་འཛིན་བློ་བཟང་བསྟན་འཛིན་གྱི་བཞུགས་གནས་དཔལ་འབྱོར་ལྷུན་པོའི་
རི་ཁྲོད་དུ་གདན་ཞུ་བྱས། དགུང་ལོ་ཞེ་གཅིག་པར་པཎ་ཆེན་བསྟན་པའི་ཉི་མས་བཀྲ་ཤིས་
ལྷུན་པོའི་དཀྱིལ་ཁང་གྲྭ་ཚང་གི་གདན་སར་བསྐོས། དགུང་ལོ་ང་བདུན་པ་སྟེ། སྤྱི་
172



ཆོས་ཚན་དགུ་པ། ལུགས་ཟུང་བ་དན་གཡོ་བའི་ལེགས་བཤད་རླུང་གི་བསྟན་བཅོས།
ལོ1877ལོར་པཎ་ཆེན་བསྟན་པའི་ཉི་མའི་ཕྱག་ཕྱིར་དབུས་སུ་ཕེབས། འབྲས་སྤུངས་དང་
སེ་ར་དགོན་སོགས་སུ་བླ་མཆོད་ཁྲིད་ཆོས་སོགས་ཕུལ། མཁས་པ་མང་པོ་དང་ཆོས་ཀྱི་བགྲོ་
གླེང་མཛད་དེ་མཁས་པའི་གྲགས་པ་ཐོབ།
འདི་པའི་བརྩམས་ཆོས་ལ། བཤེས་སྤྲིངས་ཀྱི་རྣམ་བཤད་འཕགས་པའི་དགོངས་པ་
ཀུན་གསལ། སྤྱོད་འཇུག་གི་རྣམ་བཤད་རྒྱལ་སྲས་འཇུག་ངོགས་ཀྱི་སྙིང་པོ། རྗེ་རིན་པོ་
ཆེའི་བསྟོད་འགྲེལ་སྐལ་བཟང་སྐྱེ་བོའི་འཇུག་ངོགས། རྟེན་འབྲེལ་བསྟོད་པའི་དོན་འགྲེལ་གྱི་
ཚིགས་སུ་བཅད་པ་ལྟ་ངན་རི་དྭགས་སྐྲག་བྱེད་ཀྱི་ལེགས་བཤད་སེང་གེའི་ང་རོ། གང་བློ་
མའི་ཚིག་དོན་རབ་ཏུ་གསལ་བའི་ལེགས་བཤད་སྐལ་ལྡན་རེ་སྐོང་དབང་གི་རྒྱལ་པོ། པཎ་
ཆེན་བསྟན་པའི་ཉི་མའི་རྣམ་ཐར། གསུང་མགུར་བསླབ་བྱ་ཕྱོགས་བསྒྲིགས། ངག་རྩོམ་
ཐོར་བུ་ཕྱོགས་བསྒྲིགས། དཀྱིལ་ཟུར་དཀའ་ཆེན་བློ་བཟང་སྦྱིན་པའི་སྤྱོད་ཚུལ་དྲང་པོའི་
གཏམ་གྱིས་གསལ་བར་བརྗོད་པ་རིན་ཆེན་དབང་གི་རྒྱལ་པོའི་དོ་ཤལ(རང་རྣམ་ཚིགས་་་་་
བཅད་མ)། ལུགས་ཟུང་བ་དན་གཡོ་བའི་ལེགས་བཤད་རླུང་གི་བསྟན་བཅོས་སོགས་པོད་
འབྲིང་གསུམ་བཞུགས་པ་མི་རིགས་དཔེ་མཛོད་ཁང་དུ་བཞུགས།. ནམ་གཤེགས་ཀྱི་ལོ་ཚིགས་
མ་རྙེད། རྣམ་ཐར་ཅུད་ཟད་ཞིབ་པ་རང་རྣམ་ཚིགས་བཅད་མར་གསལ།
༄༅། །ཨོཾ་བདེ་ལེགས་སུ་གྱུར་ཅིག ལུས་ཅན་ཀུན་གྱི་ནོར་འཛིན་ལ། །བྱམས་
བརྩེའི་གྲིབ་བསིལ་རྟག་སྙོམས་པའི། །སངས་རྒྱས་དཔག་བསམ་ལྗོན་པ་དེ། །
དད་པའི་རླུང་གིས་བསྐྱོད་དེ་བསྔགས། །ཚོགས་གཉིས་མཐར་སོན་སངས་རྒྱས་
དེའི། །སྐུ་གཉིས་མངོན་དུ་བྱེད་པའི་ཐབས། །ལུགས་གཉིས་བླང་དོར་གཡོ་བའི་
རླུང་། །དོན་གཉིས་འགྲུབ་ཕྱིར་འདི་ན་སྤྲོ། །དོན་བཟང་ཚིག་སྦྱོར་ཕུན་ཚོགས་
པའི། །ལེགས་བཤད་གཏམ་གྱིས་གཞན་ཡིད་འཕྲོག །དྲི་ཞིམ་འཕྲོ་བའི་པད་
173



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
--
--
-
-
--
--
-
-
--
-
--
--
-
ཚལ་གྱི། །རླུང་གིས་སྣ་དབང་ཚིམ་པ་བཞིན། །སྐྱེ་བོ་ཀུན་དང་མཐུན་ཕྱིར་དུ། །
དག་སྣང་སྦྱོངས་ལ་འགྲོགས་བདེ་བགྱི། །ཆར་ལྡན་རླུང་གི་ཤིང་རྟ་ལ། །འཇིག་
རྟེན་ཐམས་ཅད་དགའ་བ་ཡིན། །སྐྱིད་སྡུག་ལེགས་ཉེས་ཅི་འབྱུང་བ། །སྔོན་
བསགས་ལས་ཀྱི་འབྲས་བུ་སྟེ། །རླུང་གིས་ཆུ་དཀྱིལ་བསྲུབས་པ་ལས། །རི་གླིང་
ཁོར་ཡུག་རིམ་པར་ཆགས། །ཕུགས་སུ་ཕན་པའི་དོན་ཆེན་དེ། །ངང་རིང་འབད་
པས་བསྒྲུབ་པར་བྱ། །ལོ་སྟོང་དུ་མར་རླུང་གཡོས་པས། །འོག་གཞི་རླུང་གི་
དཀྱིལ་འཁོར་གྲུབ། །རང་གཞན་སུ་ལའང་མི་ཕན་པའི། །བྱ་བ་ངན་པ་བཤོལ་
ན་ལེགས། །དགུན་གྱི་ཁ་རླུང་འཚུབ་དུས་སུ། །ས་བོན་བཏབ་ཀྱང་ཕན་པ་མེད། །
བྱ་བ་གང་དང་གང་བྱེད་ཀྱང་། །འགྲུབ་དང་མི་འགྲུབ་བརྟག་ནས་བྱ། །རྩྭ་དང་
ནས་སྲན་ཕྱེ་བའི་ཚེ། །རླུང་བོ་འབྱུང་མིན་བརྟག་ནས་བྱ། །མཆོག་གསུམ་མཆོད་
ཅིང་གསོལ་བཏབ་ན། །གང་བརྩམས་བྱ་བ་ཡིད་བཞིན་འགྲུབ། །སྟོན་དུས་རླུང་
གིས་རྩྭ་དང་འབྲུ། །སོ་སོར་ཕྱེ་ན་འདོད་དོན་འགྲུབ། །གཏམ་ལ་མཚོན་ཆ་མེད་
ན་ཡང་། །མི་སྙིང་དུམ་བུར་གཏོང་བ་དང་། །རླུང་ལ་གཤོག་པ་མེད་ན་ཡང་། །
མཁའ་ལ་འགྲོ་ཞེས་རྒན་རབས་སྨྲ། །དེས་ན་རྩུབ་པོའི་ཚིག་སྤོང་ལ། །བཞིན་
འཛུམ་འཇམ་པོའི་ཚིག་སྨྲས་ནས། །མཐོ་དམན་འབྲིང་གསུམ་སྐྱེ་བོ་ཀུན། །མགུ་
བར་བགྱིས་ལ་བློ་མ་གཏོད། །ཕ་རོལ་པོ་ཡིས་ཐོས་དོགས་མེད། །སྙམ་དུ་སྐྱོན་
བརྗོད་མི་བྱ་སྟེ། །གཏམ་ནི་བྱ་སྤུ་རླུང་འཁྱེར་དང་། །འདྲ་ཞེས་ཤ་ཚ་ཅན་རྣམས་
སྨྲ། །ཕ་རོལ་གཞན་སྐྱོན་བརྗོད་པ་ན། །རང་ཉིད་བརླག་པའི་རྒྱུ་ཡིན་ཏེ། །མེ་
ལ་ཕར་ནི་ཕུས་བཏབ་པས། །རང་གི་གདོང་ནི་ཚིག་པ་མཐོང་། །དུས་ཀྱི་དབང་
174



ཆོས་ཚན་དགུ་པ། ལུགས་ཟུང་བ་དན་གཡོ་བའི་ལེགས་བཤད་རླུང་གི་བསྟན་བཅོས།
གིས་ཞི་དུལ་ཅན། །མ་རབས་སྐྱེ་བོའི་ཁྲོད་དུ་གནས། །ངན་པའི་རླུང་གིས་རྡུལ་
ཁྲོད་དུ། །འཇམ་པོའི་ཤིང་བལ་འཁྱེར་བ་མཐོང་། །ཆོས་བཞིན་སྤྱོད་པའི་སྐྱེ་
བོའི་དབུས། །ངན་པ་འཚངས་ནས་བརླག་པར་བྱེད། །རླུང་ངན་རྩིག་སེང་ཚུན་
ཆོད་ལ། །ཞུགས་ནས་ག་བུར་རླག་པ་མཐོང་། །དམན་པས་དམ་པ་ལ་བསྟེན་ན། །
གང་འདོད་གནས་སུ་སྐྱེལ་བ་ཡིན། །བཟང་པོའི་རླུང་ལ་དྲིས་བརྟེན་ན། །ཐག་
རིང་ཡུལ་དུ་སླེབ་དང་མཚུངས། །སྐྱེ་བོ་ངན་པ་འབྱོར་ཐོབ་ཚེ། །གཞན་ལ་རྣམ་
འགྱུར་སྣ་ཚོགས་སྟོན། །ངན་པའི་རླུང་ཆེན་གཡོ་རྟགས་སུ། །འདབ་ཆགས་ཁྲུང་
ཁྲུང་ཐག་སྐད་སྒྲོག །དམ་པ་ཇི་ཙམ་བསྟོད་ན་ཡང་། །ང་རྒྱལ་ཅུང་ཟད་སྐྱེ་མི་
མཛད། །རླུང་ནི་ཇི་ཙམ་གཡོས་གྱུར་ཀྱང་། །རྒྱ་མཚོ་ཆེ་ལ་གཡོ་འགུལ་མེད། །
ངན་པ་ཅུང་ཟད་བསྟོད་པ་ལ། །ཁེངས་པ་རི་རབ་ལས་ཀྱང་མཐོ། །མྱ་ངམ་ཐང་
དུ་གཡོས་པའི་རླུང་། །ཐལ་ཚུབས་གཞན་ལས་ཆེ་བ་མཐོང་། །བློ་ཆེན་རྣམས་ལ་
སྨད་གྱུར་ཀྱང་། །རང་གི་རང་བཞིན་ག་ལ་འདོར། །རླུང་གི་གྲོགས་པོའི་ཞུགས་
ནང་དུ། །གསེར་སྦྲམ་བཞུ་ཡང་མདོག་མི་འགྱུར། །བློ་ཆུང་ཅུང་ཟད་སྨད་ཙམ་
གྱིས། །སྡུག་བསྔལ་གཞན་ལས་ཆེ་བ་བྱེད། །ཐང་ན་གནས་པའི་སྒྲོན་མེ་དེ། །
ཆུང་ངུའི་རླུང་གིས་འཇིག་པ་ཡིན། །དམ་པའི་ཡོན་ཏན་དང་ལྡན་གྱིས། །མང་
པོའི་ནང་དུ་སྒྲོག་པར་བྱེད། །ཧ་རི་ཙནྡན་དྲི་ངད་དེ། །རླུང་གིས་ཕྱོགས་དང་
མཚམས་སུ་འགྱེད། །སྙིགས་དུས་སྐྱེ་བོ་ཕལ་ཆེ་བ། །ཆོས་བྱེད་སྐྱེས་བུར་རབ་ཏུ་
སྡང་། །ཕྱོགས་མཚམས་ཀུན་ནས་གཡོས་པའི་རླུང་། །དར་ལྕོག་དཀར་པོར་སྣང་
ཞེས་ཟེར། །ཐོས་ལྡན་ཉམས་ལེན་ལ་གཞོལ་བའི། །མཁས་དེ་ཞི་ཞིང་དུལ་བར་
175



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
གནས། །ཚ་བའི་གདུང་བ་ཞི་བྱེད་པའི། །བཟང་པོའི་རླུང་དེ་ཀུན་ཏུ་བསིལ། །
ཐོས་མེད་མཁས་འདོད་ཅན་རྣམས་ཀྱི། །ཤེས་རྒྱུད་རྭ་ཅོ་ལས་ཀྱང་གྱོང་། །བར་
སྣང་སྤྲིན་མེད་རླུང་བོ་དེ། །མདའ་ལས་ཚ་ཞེས་ཀུན་གྱིས་སྨྲ། །སློབ་གཉེར་དུས་
སུ་མ་བྱས་པར། །རྗེས་སུ་མཁས་འདོད་བཞད་གད་གནས། །ཆར་སྤྲིན་རླུང་གིས་
སྟོར་བ་ལ། །སྦྲང་ཆར་རེ་བ་དོན་མེད་ཡིན། །བློ་ལ་ཡར་བསྐྱེད་གཏན་མེད་པའི། །
སློབ་གཉེར་ཇི་ཙམ་བྱས་ཀྱང་ཅི། །གཤམ་བུ་རླུང་གིས་རྟག་གཡོས་ཀྱང་། །སླེབ་
རྒྱུ་གང་ཡང་མེད་ལ་ལྟོས། །ཚེ་འདིའི་བདེ་འབྱོར་སྒྲུབ་ན་ཡང་། །ཆོས་ཀྱིས་
བསྒྲུབ་ན་མོད་ལ་འགྲུབ། །རླུང་གིས་ཆར་གྱི་སྣེ་དྲངས་ཏེ། །ཞིང་པའི་རེ་བ་སྐོང་
དང་མཚུངས། །རྣམ་བཀྲ་དོན་མེད་བྱ་བ་ཡིས། །ཕུན་ཚོགས་སྒྲུབ་ཀྱང་ཐོབ་པར་
དཀའ། །རླུང་གིས་གཡོས་པའི་ཆུ་རིས་བཞིན། །གྲུབ་ཀྱིན་གྲུབ་ཀྱིན་རླག་པ་
མང་། །ནོར་དང་མངའ་འབངས་རྒྱལ་པོའི་རྒྱན། །འཆད་དང་རྩོམ་པ་མཁས་
པའི་རྒྱན། །སྟོབས་དང་གོ་མཚོན་དཔའ་བོའི་རྒྱན། །རླུང་དང་ཆར་སྤྲིན་བསིལ་
བའི་རྒྱན། །ཁ་ཆེམས་རླུང་ལ་བསྐུར་བའི་དཔེ། །མང་པོ་དག་གིས་བརྗོད་པ་
བཞིན། །བློ་གསལ་རྣམས་ལ་ཕན་པའི་ཕྱིར། །བདག་གིས་ལྷག་བསམ་དག་པས་
བྲིས། །འཇིག་རྟེན་མི་ཡི་ཆོས་ལུགས་ཀྱི། །བསླབ་བྱ་མདོར་བསྡུས་བཤད་ཟིན་
ནས། །ད་ནི་དམ་པའི་ལྷ་ཆོས་ལས། །བྱུང་བའི་རིམ་པ་ཅུང་ཟད་འབྲི། །ཡ་
རབས་ལུགས་བཟང་སྤྱད་པ་ལས། །ཚེ་འདིར་བདེ་འབྱོར་ཐོབ་གྱུར་ཀྱང་། །རླུང་
ལྟར་གཡོ་བའི་རང་བཞིན་དུ། །བལྟས་ནས་ཐོས་བསམ་སྒོམ་ལ་འབུངས། །ལམ་
སྟོན་བླ་མའི་གསང་གསུམ་གྱི། །མཛད་འཕྲིན་རླུང་གི་ཤིང་རྟའི་ཚོགས། །མཆོག་
176



ཆོས་ཚན་དགུ་པ། ལུགས་ཟུང་བ་དན་གཡོ་བའི་ལེགས་བཤད་རླུང་གི་བསྟན་བཅོས།
མཐུན་ལོ་ཏོག་འགྲུབ་བྱེད་དུ། །གསུངས་ཀྱང་སྐྱོན་དུ་བལྟ་བ་མང་། །དམ་པས་
ཐབས་ཀྱིས་སྐྱེ་བོ་རྣམས། །ཆོས་ལ་བསྐུལ་ན་བློ་འགྱུར་ཏེ། །རླུང་གིས་བསྐུལ་ན་
སེམས་མེད་ཀྱི། །ལྗོན་པའང་གར་སྟབས་སྣ་ཚོགས་བྱེད། །དད་ལྡན་སྐྱེ་བོའི་
ཚོགས་ནང་དུ། །བླ་མའི་ཡོན་ཏན་སྒྲོག་པར་བྱེད། །བཟང་པོའི་ཤིང་གི་དྲི་
བསུང་རྣམས། །རླུང་གིས་ཕྱོགས་བཅུར་རྒྱས་པར་བྱེད། །ཕྱོགས་བཅུའི་རླུང་
གིས་ཕྱོགས་ཀུན་ཏུ། །བསྐྱོད་པའི་རྒྱ་མཚོའི་གཉའ་ཤིང་གི། །བུ་གར་རུས་སྦལ་
མགྲིན་ཆུད་ལྟར། །མི་ལུས་ཤིན་ཏུ་ཐོབ་དཀར་གསུངས། །དེ་ཕྱིར་དལ་འབྱོར་གྲུ་
གཟིངས་འདི། །ཉམས་ལེན་བ་དན་དཀར་པོས་བརྒྱན། །བརྩོན་པའི་རླུང་གིས་
རབ་བསྐུལ་ནས། །འཁོར་བའི་མཚོ་ལས་བརྒལ་བར་བྱ། །ལན་གཅིག་རྙེད་པའི་
རྟེན་བཟང་འདི། །འཇིག་ཀྱང་ཤིན་ཏུ་སླ་བའི་ཚུལ། །རླུང་དམར་ནང་གི་མར་
མེ་དང་། །མཚུངས་ཞེས་འཕགས་པ་ཀླུ་སྒྲུབ་གསུངས། །སྤྲིན་ཕུང་རླུང་གིས་སྟོར་
བ་བཞིན། - །ནོར་དང་ལོངས་སྤྱོད་བཞོན་པ་སོགས། །ཐམས་ཅད་བོར་ཏེ་འཆི་
བའི་ཚེ། །ཕན་ངེས་དམ་ཆོས་ལས་གཞན་མེད། །ཤི་ནས་གར་སྐྱེ་གར་འགྲོ་ནི། །
རང་ལ་དབང་ཡོད་མ་ཡིན་ཏེ། །ལས་ཀྱི་རླུང་གིས་འགྲོ་བ་གཉིས། །གང་དུ་
འཁྱེར་བ་གཅིག་ཏུ་ཡིན། །ངན་འགྲོར་སྐྱེས་ན་སྡུག་བསྔལ་ནི། །རབ་འབར་
མཚོན་ཆ་སྣ་ཚོགས་ཀྱིས། །ལུས་ནི་དུམ་བུར་གཏོང་བ་སོགས། །འཐོར་བྱེད་རླུང་
གིས་བཅོམ་པ་བཞིན། །འཇིགས་ཆེན་དེ་ལས་ཐར་པ་ལ། །མཆོག་གསུམ་སྐྱབས་
སུ་བསྟེན་དགོས་ཏེ། །ནགས་ཚལ་ཆེན་པོ་མེས་སྲེག་ཚེ། །རླུང་ཞིག་ཅིས་ཀྱང་
གྲོགས་སུ་དགོས། །བདེ་དང་སྡུག་བསྔལ་ཇི་ཡོད་ཀུན། །དཀར་ནག་ལས་རྣམས་
177



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བ
སྤྱད་ལས་བྱུང་། །སྲ་ཞིང་འཐས་པའི་རླུང་དཀྱིལ་དེ། །སེམས་ཅན་སྤྱི་མཐུན་
ལས་ལས་གྲུབ། །དགེ་དང་མི་དགེ་ཆུང་ངུ་ལའང་། །འབྲས་བུ་བདེ་སྡུག་ཆེར་
འབྱུང་བས། །ཡིད་ཆེས་དད་པའི་རླུང་ཤུགས་ཀྱིས། །སྡིག་སྤོང་དགེ་བ་སྒྲུབ་ལ་
བསྐུལ། །ཐོག་མ་མེད་ནས་ད་བར་དུ། །བསགས་པའི་སྡིག་ལྟུང་ནགས་ཚལ་ཀུན། །
བརྩོན་པའི་རླུང་གིས་རབ་སྦར་བའི། །སྟོབས་བཞིའི་མེ་ལྕེ་འབར་བས་སྲེག་།
མིག་སྐྱིད་བདག་པོའི་བང་མཛོད་ལ། །འགྲན་པའི་ཚེ་འདིའི་ཕུན་ཚོགས་ལའང་། །
སྙིང་པོ་འགའ་ཡང་མ་མཆིས་ཏེ། །རླུང་གི་རྒྱལ་མཚན་ཇི་བཞིན་ནོ། །འདོད་
ཡོན་ནག་པོ་བརྩེགས་པ་དང་། །འཁོར་བའི་གནས་འདི་མ་མོས་འཕེལ། །ཟས་
སུ་ཟ་བའི་དུག་སྦྲུལ་གྱི། །ཚང་དང་འདྲ་ཞེས་མཁས་རྣམས་གསུངས། །རྣམ་རྟོག་
ཡིད་ཀྱི་མཁའ་དབྱིངས་སུ། །འདོད་སྲེད་སྤྲིན་ཕུང་འཁྲིགས་པ་རྣམས། །གཉེན་
པོ་རླུང་གིས་མ་བཅོམ་ན། །འཁོར་བའི་རྫོང་ལས་ཐར་ཐབས་མེད། །དེ་ཕྱིར་
བསླབ་གསུམ་འབྲས་བུ་ཡིས། །ཡོངས་སུ་དུད་པའི་དཔག་བསམ་ཤིང་། །གྲགས་
འདོད་རླུང་གིས་མ་བསྐྱོད་པར། །རྣམ་གྲོལ་ཐར་པའི་ཚལ་དུ་ཞུགས། །མར་གྱུར་
འགྲོ་བ་སྙིང་རྗེ་ཡིས། །ཐེག་ཆེན་རྩ་བ་བརྟན་པར་བྱ། །རླུང་རྣམས་དལ་བུས་
གཡོས་པ་ལས། །འཇིག་རྟེན་གཞི་རྟེན་རླུང་དཀྱིལ་གྲུབ། །དེ་ནས་རང་དོན་ཡལ་
བོར་ནས། །ཅི་བྱེད་སེམས་ཅན་དོན་དུ་བྱ། །ལྗོན་ཤིང་རླུང་གིས་བསྐུལ་བ་ལས། །
ཆོས་ཀྱི་སྒྲ་དབྱངས་སྒྲོག་པ་ཡོད། །རྒྱལ་སྲས་སྤྱོད་པའི་ཁུར་ཆེན་དེ། །སྙིང་
སྟོབས་བསྐྱེད་ནས་ཕྲག་ཏུ་ལོངས། །བྱེ་བ་ཕྲག་བརྒྱའི་འཇིག་རྟེན་ཁམས། །རླུང་
དཀྱིལ་ཆེན་པོ་གཅིག་གིས་འདེགས། །ཐེག་ཆེན་སེམས་བསྐྱེད་ཀྱིས་ཟིན་པའི། །
178



ཆོས་ཚན་དགུ་པ། ལུགས་ཟུང་བ་དན་གཡོ་བའི་ལེགས་བཤད་རླུང་གི་བསྟན་བཅོས།
་
དགེ་རྩ་མི་ཟད་འཕེལ་བར་འགྱུར། །ས་དང་བར་སྣང་དབྱིངས་ཀྱི་རླུང་། །
ཐམས་ཅད་མ་མོས་འཕེལ་བ་ཡིན། །སྦྱིན་པས་མཐོ་དམན་འབྲིང་གསུམ་གྱི། །སྐྱེ་
བོ་ཐམས་ཅད་བསྡུ་ནུས་ཏེ། །སྦྱིན་ལ་རྟག་ཏུ་བརྩོན་པ་དེའི། །གྲགས་པ་རླུང་
བཞིན་ཕྱོགས་བཅུར་ཁྱབ། །རྒྱལ་སྲས་སྤྱོད་པ་ཀུན་བསྡུས་ན། །ཚུལ་ཁྲིམས་རིན་
ཆེན་གསུམ་དུ་འདུ། །ཡང་ཞིང་གཡོ་བའི་རིགས་གང་ཡིན། །རླུང་གི་ཁམས་སུ་
འདུ་བ་བཞིན། །ཁམས་གསུམ་སེམས་ཅན་དགྲར་ལངས་ཀྱང་། །བཟོད་པ་སྒོམ་
ན་གྲོགས་སུ་ཁུག །མེ་ལ་རླུང་གིས་དམག་དྲངས་ཚེ། །དེ་ཀུན་མེ་ཡིས་གྲོགས་སུ་
འགུག །རྟག་གུས་སྦྱར་བའི་རླུང་ཤུགས་ཀྱིས། །བརྩོན་པའི་མེ་ཆེན་རབ་སྦྱར་ན། །
ཡང་དག་ཡེ་ཤེས་སྣང་བ་རྒྱས། །ལེ་ལོའི་བསྲེག་བྱ་མ་ལུས་ཟ། །བྱིང་རྒོད་རླུང་
གིས་མ་གཡོས་ན། །ཏིང་འཛིན་གསལ་ཞིང་བརྟན་པ་འགྲུབ། །ཕྱོགས་མཚམས་
རླུང་གིས་མ་གཡོས་པའི། །དྭངས་པའི་མཚོ་ནང་ཟླ་གཟུགས་བཞིན། །ཇི་སྲིད་
བདག་འཛིན་མ་བཟློག་པ། །དེ་སྲིད་འཁོར་བར་སྡུག་བསྔལ་མྱོང་། །དབུགས་ཀྱི་
རྒྱུ་བ་མ་འགག་པར། །སྲོག་གི་དབང་པོ་གནས་པ་བཞིན། །བདག་མེད་རྟོགས་
པའི་མཚོན་རྣོན་གྱིས། །ཉེས་བརྒྱའི་རྩ་བ་རྩད་ནས་གཅོད། །བསྐལ་པའི་རླུང་
ཤུགས་དྲག་པོ་ཡིས། །འཇིག་རྟེན་འདི་ཀུན་འཇིག་པ་བཞིན། །དེ་ནས་གསང་
སྔགས་སྒོར་ཞུགས་ནས། །དམ་སྡོམ་བསྲུང་བ་གཞིང(གཞིར)བཟུང་ན། །རླུང་
ལྟར་མགྱོགས་པའི་ས་ཆོད་ཀྱིས། །ཟུང་འཇུག་གོ་འཕང་མྱུར་དུ་འཐོབ། །ཐ་མལ་
སྣང་ཞེན་སྦྱོང་བའི་ཕྱིར། །རླུང་གི་རྒྱལ་མཚན་ལྟར་བཀྲ་བའི། །རྟེན་དང་བརྟེན་
པའི་དཀྱིལ་འཁོར་ལ། །ང་རྒྱལ་གསལ་སྣང་འདོན་པར་བྱ། །བསྒོམས་པའི་
179



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྟོབས་ཀྱིས་རླུང་དབུ་མར། །ཞུགས་གནས་ཐིམ་གསུམ་བྱུང་བའི་མཐར། །ཤིན་
ཏུ་ཕྲ་བའི་རླུང་སེམས་གཉིས། །ཆོས་གཟུགས་གཉིས་ཀྱི་སྐུ་རུ་ལྡང་། །དེ་ལྟར་
རླུང་གི་ཁྱད་པར་གྱིས། །མཚོན་བྱེད་ཚིག་གི་སྦྱོར་བ་འདི། །ལེགས་བཤད་ཆུ་ཡི་
བསྟན་བཅོས་དེ། །མཐོང་བའི་རྐྱེན་གྱིས་བྱས་པ་ལགས། །མཁས་དབང་དཀོན་
མཆོག་བསྟན་པའི་སྒྲོན་མེའི་ལེགས་བཤད་རྒྱ་མཚོ་ཆེན་པོ་དེ། །རྣམ་དཔྱོད་བློ་
ཡི་རླུང་གིས་བསྲུབས་ལས་འཇིག་རྟེན་ཡ་རབས་སྤྱོད་ཚུལ་ནས། །ཟུང་འཇུག་
མངོན་དུ་བྱེད་པའི་བར་གྱི་ལམ་གྱི་རིམ་པ་མ་ལུས་པ། །གཏན་ལ་འབེབས་བྱེད་
བསྟན་བཅོས་འདི་ནི་སྔོན་བསགས་བསོད་ནམས་མཐུ་ལས་རྙེད། །ཚུལ་འདིར་
འབད་པའི་དགེ་བའི་མཐུས། །ལུགས་གཉིས་བསླབ་བྱ་རླུང་བཞིན་དུ། །འཇིག་
རྟེན་ཀུན་ལ་ཡོངས་གྲགས་ནས། །བླང་དོར་བྱེད་ལ་མཐུ་ལྡན་ཤོག །
ཅེས་ལུགས་ཟུང་བ་དན་གཡོ་བའི་ལེགས་བཤད་རླུང་གི་བསྟན་བཅོས་ཞེས་བྱ་བ་འདི་
ནི་གུང་ཐང་དཀོན་མཆོག་བསྟན་པའི་སྒྲོན་མེས་མཛད་པའི་ཆུའི་བསྟན་བཅོས་དེ་ཉིད་མིག་
ལམ་དུ་གྱུར་ཅིང་། བླ་མ་རིན་པོ་ཆེ་རྣམ་རྒྱལ་བཟོད་པ་དེ་ཉིད་ཀྱིས་མཛད་པའི་ས་དང་
མེའི་བསྟན་བཅོས་ཀྱང་ཡོད་པར་གྲགས་པས་ད་དུང་དེ་དག་གི་སྟེང་དུ་རླུང་གི་བསྟན་བཅོས་
ཤིག་ཀྱང་བྱུང་ན་འབྱུང་བ་བཞིའི་བསྟན་བཅོས་ཆ་ཚང་བའི་རྐྱེན་གྱིས་བློ་གསལ་རྣམས་སྤྲོ་བ་
སྐྱེས་ནས་བསྟན་བཅོས་དེ་དག་ལ་ཐོས་བསམ་གྱི་སྒོ་ནས་འཇུག་འདོད་ཆེ་བ་ཡོད་རེའི་བསམ་
པས་ཀུན་ནས་བསླངས་ཏེ་བཀྲས་ལྷུན་དཀྱིལ་ཁང་གྲྭ་ཚང་གི་ཁྲི་འཛིན་པ ༧ དགེ་སློང་བློ་་་
བཟང་སྦྱིན་པ་བདག་གིས་བྲིས་པ་ཡིན་པས་འདི་ལ་ནོར་འཁྲུལ་གང་མཆིས་པ་ཐམས་ཅད་་་་
མཁས་པ་རྣམས་ཀྱིས་དག་པར་མཛད་དུ་གསོལ། །
180



ཆོས་ཚན་བཅུ་པ། །
༄༅། །འཇིག་རྟེན་མི་ཆོས་དང་འབྲེལ་བའི་བསླབ་
བྱ་གསལ་བར་སྟོན་པའི་ལེགས་བཤད་ཟླ་བའི་
བསྟན་བཅོས་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས།
དཀྱིལ་ཟུར་བློ་བཟང་སྦྱིན་པའི་མཛད་རྣམ་ཆོས་ཚན་དགུ་པར་གསལ།
༄༅། །ཨོཾ་བདེ་ལེགས་སུ་གྱུར་ཅིག ཚོགས་གཉིས་ཆུ་ཤེལ་ཁམས་ལས་གྲུབ། །
ཡོན་ཏན་ཆ་ཤས་ཡོངས་རྫོགས་ཤིང་། །ཐུགས་རྗེའི་འོད་དཀར་འབུམ་སྤྲོ་བའི། །
ཐུབ་དབང་སྨྲ་བའི་ཟླ་བར་འདུད། །ཆོས་དང་འཇིག་རྟེན་ཁྲིམས་ལུགས་གཉིས། །
འགལ་མེད་མཉམ་པོར་སྤྱོད་པའི་ཚུལ། །རབ་གསལ་ཟླ་བའི་བསྟན་བཅོས་འདི། །
མགྲིན་པའི་མཚོ་ནས་འདོན་ལ་སྤྲོ། །ཆོས་བཞིན་སྐྱོང་བའི་རྒྱལ་པོ་ལ། །བརྟེན་
ན་འབངས་ཀྱི་དོན་གཉིས་འགྲུབ། །ཟླ་བའི་འོད་དཀར་ལ་བརྟེན་ན། །ཚ་བའི་
གདུང་བ་སེལ་བ་ཡིན། །ཤེས་ལྡན་སློབ་ཚེ་ངལ་ན་ཡང་། །རིམ་གྱིས་ཡོན་ཏན་
ལྡན་པར་འགྱུར། །ཟླ་བ་མར་ངོར་འགྲིབ་གྱུར་ཀྱང་། །དཀར་པོའི་ཕྱོགས་སུ་
རིམ་གྱིས་འཕེལ། །བསོད་ནམས་མེད་པའི་སྐྱེ་བོ་ལ། །འབྱོར་བ་ཐོབ་ཀྱང་ག་ལ་
རྟག །ཟླ་བ་ཡར་ངོར་རྒྱས་ན་ཡང་། །ནག་པའི་ཕྱོགས་སུ་འགྲིབ་ལ་ལྟོས། །
181



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བསོད་ནམས་ལྡན་པའི་སྐྱེ་བོ་ཡིས། །ལོངས་སྤྱོད་བཏང་ཡང་ངང་གིས་འདུ། །ཟླ་
འོད་ལ་བརྟེན་ལྗོན་ཤིང་གི །ཡལ་ག་བཅད་ཀྱང་ངང་གིས་སྐྱེ། །ཆོས་པས་གཉེན་
ལ་ཆགས་སེམས་ཀྱིས། །ཁྱིམ་གྱི་ཁ་འཛིན་བྱེད་པ་ནི། །ཟླ་འོད་ཕོག་པས་ཡི་
དྭགས་རྣམས། །ཚ་བའི་གདུངས་དང་ཅིས་མི་མཚུངས། །བློ་ལྡན་རྣམས་ཀྱིས་
འཕགས་ནོར་བདུན། །རིམ་གྱིས་བསགས་ན་དོན་ཆེན་འགྲུབ། །ཡར་ངོའི་དུས་
ཀྱི་ཟླ་ཚེས་དེ། །རིམ་གྱིས་ཆ་ཤས་ཡོངས་སུ་རྫོགས། །ཕྱོགས་ལྷུང་སྡང་ཤུགས་
ལྡན་པ་ཡིས། །མཐོ་ལ་འགྲན་སེམས་བྱེད་པ་ནི། །མར་ངོའི་དུས་ཀྱི་ཟླ་བ་བཞིན། །
རང་གི་བསོད་ནམས་ཉམས་པའི་རྒྱུ། །མི་ལྕོགས་བྱ་བ་རྩོམ་པ་དང་། །མི་ཐུབ་
མཐོ་སར་སྡོད་འདོད་པ། །བྱིས་པ་ཆུང་ངུས་ཟླ་དཀྱིལ་ལ། །སྤར་འཛིན་བྱེད་
པར་འདོད་དང་མཚུངས། །དེང་དུས་སྐྱེ་བོ་གསར་འགྲོགས་ཚེ། །ཡིད་བརྟན་ཐུབ་
པ་དཀོན་པས་ན། །མཆོག་གསུམ་ཟླ་བའི་དཀྱིལ་འཁོར་ལ། །བློ་གཏོད་འཆོལ་ལ་
གསོལ་བ་ཐོབས། །འོན་ཀྱང་བཞིན་འཛུམ་ཚིག་འཇམ་གྱིས། །མཐོ་དམན་
འབྲིང་གསུམ་མགུ་བར་གྱིས། །སྤྲིན་བྲལ་ཟླ་བའི་དཀྱིལ་འཁོར་ལ། །འཇིག་རྟེན་
ཐམས་ཅད་དགའ་བ་ཡིན། །རང་ལ་བློ་གཏད་བཅོལ་བ་རྣམས། །བུ་བཞིན་
བསྐྱངས་ནས་བསླབ་བྱ་སློབ། །ཟླ་བས་འཇིག་རྟེན་ཀུནྡའི་ཚལ། །གཉེན་བཞིན་
བསྐྱངས་ནས་རྒྱས་པར་བྱེད། །རང་ཉིད་ཡོན་ཏན་མང་ལྡན་ཡང་། །ཉམ་ཆུང་
དམན་ས་བཟུང་ན་མཛེས། །ཤིན་ཏུ་དཀར་བའི་ཁང་བཟང་ལའང་། །དགུང་
ཟླའི་འོད་ཀྱིས་བྱུགས་ན་མཛེས། །ལྷག་པར་ཆེ་ཆེ་མཐོ་མཐོ་དང༌། །མཇལ་ཚེ་
དམའ་དམའ་ཞུམ་ཞུམ་གྱིས། །ཚ་བས་གདུངས་ལ་ཟླ་ཟེར་བཞིན། །རང་ལ་དམ་
182



ཆོས་ཚན་བཅུ་པ། ལེགས་བཤད་ཟླ་བའི་བསྟན་བཅོས།
དུམ་ཕན་པར་འགྱུར། །ཡིད་བརྟན་ཐུབ་པའི་གྲོགས་བཤེས་ནི། །ཐག་རིང་ཡུལ་
ན་གནས་ཀྱང་ཕན། །དཔག་ཚད་དུ་མའི་བར་གནས་པའི། །འོད་དཀར་ཅན་
དང་ཀུནྡ་བཞིན། །ཆོས་བཞིན་སྤྱོད་པའི་བློ་ལྡན་གྱིས། །རྙེད་བཀུར་གྲགས་
འདོད་ཆེས་ན་ཉམས། །དྲི་ཞིམ་ལྡན་པའི་པདྨས་ཀྱང་། །ཟླ་བའི་འོད་ཟེར་
བསྟེན་ན་ཟུམ། །ཡ་རབས་སྐྱེ་བོའི་སྤྱི་བོ་རུ། །ཡོན་ཏན་ལྡན་པ་བསྟེན་ན་མཛེས། །
གངྒཱ་འཛིན་གྱི་གཙུག་རྒྱན་དུ། །ཟླ་བའི་དཀྱིལ་འཁོར་མཛེས་པ་བཞིན། །ཆོས་
དང་འགལ་བའི་ལས་གཅིག་གིས། །གཅིག་ལ་ཕན་ཀྱང་རང་ལ་གནོད། །ཟླ་བའི་
དཀྱིལ་འཁོར་ཤར་བའི་ཚེ། །ཀུནྡ་བཞད་ཀྱང་པདྨ་ཟུམ། །མཁས་པས་ཕྱོགས་
ལྷུང་ཡོངས་དོར་ནས། །གཞན་གྱི་དོན་ལ་ཞུགས་གྱུར་ན། །ཟླ་ཉིའི་སྣང་བས་
སེམས་ཅན་ལ། །ཉེ་རིང་མེད་པ་འདི་དང་མཚུངས། །དཔེ་མཁྱུད་བྱེད་པའི་
གདམས་ངག་དེས། །སློབ་བུའི་རེ་བ་སྐོང་ནུས་མིན། །སྤྲིན་ཁྲོད་ཟླ་བའི་འོད་
སྣང་ལས། །སྒྲོན་མེའི་འོད་ལ་བརྟེན་ན་བཟང་། །སེམས་བསྐྱེད་ལྡན་པའི་བཤེས་
གཅིག་གིས། །མཁའ་ཁྱབ་འགྲོ་བའི་དོན་བྱེད་ནུས། །ཟླ་བའི་དཀྱིལ་འཁོར་
གཅིག་གིས་ཀྱང༌། །གླིང་བཞི་ཀུན་གྱི་མུན་པ་སེལ། །ཡོན་ཏན་མེད་ན་རྒྱན་གོས་
ཀྱིས། །བརྒྱན་ཀྱང་དགའ་བ་བསྐྱེད་ནུས་མིན། །རི་མོར་བྲིས་པའི་ཟླ་བ་དེ། །
མཛེས་ཀྱང་མཛེས་པ་ཙམ་དུ་ཟད། །གཞུང་གཅིག་ཤེས་པ་མང་པོའི་དབུས། །
གནས་ལྔ་རིག་པའི་མཁས་པ་མཆོག །རྒྱུ་སྐར་བྱེ་བའི་དབུས་སུ་ནི། །ཟླ་བའི་
དཀྱིལ་འཁོར་འགྲན་ཟླ་མེད། །ལོངས་སྤྱོད་ཆོས་ཀྱིས་མི་བསྒྲུབ་པར། །གཡོ་སྒྱུས་
སྒྲུབ་འདོད་འཁྲུལ་བ་ཡིན། །དབང་ཤེས་འཁྲུལ་བའི་གང་ཟག་ལ། །ཟླ་བ་གཉིས་
183



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སུ་སྣང་བ་བཞིན། །རིགས་གཟུགས་སྟོབས་འབྱོར་ལྡན་ན་ཡང་། །ཡོན་ཏན་མེད་
ན་གཞན་ཕན་དཀའ། །ཉིན་པར་ཟླ་བ་ཤར་ན་ཡང་། །འོད་ཟེར་སྤྲོ་བའི་གོ་
སྐབས་མེད། །མཆོད་སྦྱིན་གང་ཡང་མི་ནུས་པའི། །ནོར་རྫས་ཇི་ཙམ་ཡོད་ཀྱང་
ཅི། །ཆུ་ནང་ཟླ་བའི་དཀྱིལ་འཁོར་དེ། །དྭངས་ཤིང་གསལ་ཡང་སྙིང་པོ་མེད། །
ནོར་དང་ལོངས་སྤྱོད་མི་ལྡན་ན། །རིགས་རུས་མཐོ་ཡང་བརྩི་བ་ཉུང་། །ཟླ་བ་
འོད་ཟེར་ལྡན་ན་ཡང་། །སྤྲིན་གྱིས་བསྒྲིབས་ན་རེ་བ་ཉུང་། །ཆོས་ཀྱི་དབྱིངས་
ཀྱིས་ཀུན་ལ་ཁྱབ། །བདག་ཉིད་ཆེན་པོ་ཀུན་ལ་བྱམས། །རྒྱལ་བའི་མཁྱེན་པས་
ཀུན་ལ་ཁྱབ། །ཟླ་ཉིའི་འོད་སྣང་ཀུན་ལ་སྙོམས། །ཟླ་ཉིའི་བགྲོད་པ་ཟད་བར་དུ། །
དུ་མའི་འགྲོ་ལ་ཕན་བཞེད་ན། །ན་རྒ་འཆི་བ་མ་བྱུང་བར། །བར་མཚམས་མེད་
པར་ཆོས་ལ་སྤྱོད། །མདོར་ན་དུས་དང་རྣམ་པ་ཀུན། །མཁས་པའི་ལེགས་བཤད་
ལ་བལྟས་ནས། །ཚིག་དོན་རྣམས་ལ་དཔྱད་གྱུར་ན། །བློ་གྲོས་ཡར་ངོའི་ཟླ་
བཞིན་འཕེལ། །འཇིག་རྟེན་མི་ཆོས་ལེགས་ཤེས་པ། །དེ་ལ་དམ་པའི་ཆོས་མི་
དཀའ། །དེས་ན་ཟླ་བའི་བསྟན་བཅོས་འདིར། །ཞུགས་ལ་རང་གཞན་དོན་
སྒྲུབས་ཤིག །དེ་ལྟར་ཟླ་བའི་ཁྱད་པར་གྱིས། །མཚོན་པའི་བསླབ་བྱ་མདོར་
བསྡུས་ནི། །གུང་ཐང་འཇམ་པའི་དབྱངས་ཉིད་ཀྱི། །གཞུང་ལ་བརྟེན་ནས་བྱས་
པ་ལགས། །ལེགས་ཉེས་རྣམ་དབྱེ་ཅུང་ཟད་ཤེས་པའི་བདག་བློའི་ཆུ་གཏེར་
དབུས་ནས་ཐོན། །ལྷག་བསམ་དག་པའི་ཆ་ཤས་ཡོངས་རྫོགས་སྤྱོད་ཚུལ་གསལ་
བྱེད་འོད་དཀར་གྱིས། །བློ་ཡི་རྒྱ་མཚོ་འཕེལ་དང་ལྷན་ཅིག་འཇིག་རྟེན་སྙིང་གི་
མུན་སེལ་བའི། །ལེགས་བཤད་ཟླ་བའི་དཀྱིལ་འཁོར་འདི་ནི་འདྲེན་བྱེད་བདུད་
184



ཆོས་ཚན་བཅུ་པ། ལེགས་བཤད་ཟླ་བའི་བསྟན་བཅོས།
རྩིར་བསྟེན་པར་རིགས། །འདིར་འབད་ལེགས་བྱས་ཀི་ལ་ཤར། །སྟོན་ཀའི་ཟླ་
ཟེར་ཕོག་པ་བཞིན། །རབ་དཀར་ཇི་སྙེད་མཆིས་པ་དེ། །སངས་རྒྱས་ཐོབ་པའི་
རྒྱུར་གྱུར་ཅིག །
ཅེས་འཇིག་རྟེན་མི་ཆོས་དང་འབྲེལ་བའི་བསླབ་བྱ་གསལ་བར་སྟོན་པའི་ལེགས་བཤད་
ཟླ་བའི་བསྟན་བཅོས་ཞེས་བྱ་བ་འདི་ནི་མཁས་དབང་དཀོན་མཆོག་བསྟན་པའི་སྒྲོན་མེས་་་
མཛད་པའི་ཤིང་གི་བསྟན་བཅོས་དེ་ཉིད་ངོ་མཚར་བར་མཐོང་ནས་བསྔགས་བརྗོད་མང་དུ་་
བྱས་པ་ན་རང་གི་ཟླ་བོ་བཀའ་ཆེན་རྒྱུན་བསྐང་བ་ནས་ཁྱེད་ནས་ཀྱང་འདི་དང་མཐུན་པའི་
ལེགས་བཤད་ཅིག་བགྱིད་དགོས་ཞེས་སྐུལ་མ་བྱུང་བ་ལ་བརྟེན་ནས་བཀྲས་ལྷུན་དཀྱིལ་ཁང་་་
གྲྭ་ཚང་གི་ཁྲི་འཛིན་པ ༧ དགེ་སློང་བློ་བཟང་སྦྱིན་པ་བདག་གིས་བྲིས་པ་ཡིན་པས་འདི་ལ་
ནོར་འཁྲུལ་གང་མཆིས་པ་ཐམས་ཅད་མཁས་པ་རྣམས་ཀྱིས་དག་པར་མཛད་དུ་གསོལ།། །།
མངྒ་ལཾ།
185



ཆོས་ཚན་བཅུ་གཅིག་པ།
༄༅། །རྒྱལ་པོ་ལུགས་ཀྱི་བསྟན་བཅོས་ས་གཞི་
སྐྱོང་བའི་རྒྱན་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས】
འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ་ནི། མདོ་ཁམས་སྡེ་དགེའི་ཉེ་འདབས་
ཡ་ཆུ་དིང་ཆུང་ཞེས་པའི་ཡུལ་དུ། ཡབ་མགོན་པོ་དར་རྒྱས་དང་། ཡུམ་སྲིང་ཆུང་གཉིས་ཀྱི་
སྲས་སུ་སྤྱི་ལོ1846ལོར་སྐུ་འཁྲུངས། །
དགུང་ལོ་བདུན་བརྒྱད་ཙམ་ནས་ཡབ་དང་ཞང་པོའི་དྲུང་དུ་ཡི་གེའི་འབྲི་ཀློག་དང་།
གཞུང་ལུགས་འཛིན་སྐྱོར། རྩིས་དཀར་ནག་གི་སྔོན་འགྲོ་སོགས་ལ་སྦྱངས། དགུང་ལོ་བཅུ་
གཉིས་པར་གསང་སྔགས་ཆོས་གླིང་དགོན་གྱི་ཆོས་གྲྭར་ཞུགས། དགུང་ལོ་བཅོ་བརྒྱད་པའི་
དུས་སུ་ལོ་གཅིག་གི་རིང་དབུས་ལྷ་ལྡན་དུ་གནས་སྐོར་ལ་ཕེབས་ཤིང་དགའ་ལྡན་དགོན་པར་
ཟླ་གཅིག་ཙམ་བཞུགས། མཁས་དབང་འདི་ཉིད་ཀྱིས་སྔ་ཕྱིར་འཇམ་དབྱངས་མཁྱེན་བརྩེ་
དབང་པོ་དང་། དབང་ཆེན་དགྱེས་རབ་རྡོ་རྗེ། དཔལ་སྤྲུལ་འཇིགས་མེད་ཆོས་དབང་།
དགེ་བཤེས་ངག་དབང་འབྱུང་གནས། འཇམ་དབྱངས་བློ་གཏེར་དབང་པོ་སོགས་མཁས་
ཆེན་དུ་མ་སློབ་དཔོན་དུ་བསྟེན་ནས་ཐུན་མོང་དང་ཐུན་མོང་མ་ཡིན་པའི་རིག་པའི་གནས་་
མཐའ་དག་ལ་སྦྱངས་པ་མཐར་ཕྱིན་པ་མཛད་དེ་མཁས་པའི་ཡང་རྩེར་སོན། སྐུ་ཚེ་ཧྲིལ་
པོར་འཆད་རྩོད་རྩོམ་གསུམ་གྱི་བྱ་བས་བསྟན་འགྲོ་ལ་ཕན་པའི་དོན་རྒྱ་ཆེན་པོ་བསྒྲུབས་པར་
མཛད། ཁྱད་པར་དུ་བཟོ་དང་། གསོ་བ། རྩིས་བཅས་ལ་ཕུལ་དུ་བྱུང་བའི་ཕྱག་རྗེས་ཆེན་
186



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
པོ་བཞག་པས། རིས་མེད་མཁས་པ་རྣམས་ཀྱིས་བསྟོད་ཚིག་གི་མེ་ཏོག་ཕྱོགས་ཀུན་ཏུ་གཏོར།
བོད་ཆོལ་ཁ་གསུམ་གྱི་ཡུལ་དུ་མཁས་པའི་སྙན་གྲགས་ཀྱིས་ཁྱབ། རྗེ་འདི་ཉིད་ཀྱི་གསུང་གི་
བདུད་རྩི་ལས་འཁྲུངས་པའི་སློབ་མ་ལ་གྲགས་ཆེ་བ་རྡོ་སྤྲུལ་རྡོ་རྗེ་དང་། གཏེར་སྟོན་བསོད་
རྒྱལ། རྫོགས་སྤྲུལ་ལྔ་པ་ཀཿཐོག་སི་ཏུ་ཆོས་ཀྱི་རྒྱ་མཚོ། དཔལ་སྤུངས་སི་ཏུ་སོགས་མཁས་
གྲུབ་དམ་པ་ཤིན་ཏུ་མང་།
རྗེ་འདི་པའི་བརྩམས་ཆོས་ལ། གསང་འདུས་རིམ་ལྔའི་མཆན་དཀྱུས་སུ་བཀོད་པའི་
འགྲེལ་ཆུང་། རྫོགས་པ་ཆེན་པོའི་ལྟ་བའི་ཉམས་མགུར་སྒྲ་སྙན་སྤྲིན་གྱི་རོལ་མོ། དབུ་མ་རྩ་
བ་ཤེས་རབ་ཀྱི་མཆན་འགྲེལ་ཀླུ་དབང་དགོངས་རྒྱན། དབུ་མ་འཇུག་པའི་འགྲེལ་བ་དྲི་མེད་
ཤེལ་ཕྲེང་། ཤེས་རབ་ལེའུའི་རྣམ་བཤད་ནོར་བུ་ཀེ་ཏ་ཀ དབུ་མ་རྒྱན་གྱི་རྣམ་བཤད་
འཇམ་དབྱངས་བླ་མ་དགྱེས་པའི་ཞལ་ལུང་། མངོན་རྟོགས་རྒྱན་གྱི་མཆན་འགྲེལ་པུཎྜ་རི་
ཀའི་དོ་ཤལ། ཚད་མ་ཀུན་བཏུས་ཀྱི་མཆན་འགྲེལ་རིགས་ལམ་རབ་གསལ་སྣང་བ། ངེས་
ཤེས་རིན་པོ་ཆེའི་སྒྲོན་མེ། མཁས་པ་འཇུག་པའི་སྒོ། བཤེས་སྤྲིངས་མཆན་འགྲེལ་པདྨ་
དཀར་པོའི་ཕྲེང་བ། རྒྱལ་བ་གཉིས་པ་འཇམ་དཔལ་སྙིང་པོ་ལ་ཁྱད་པར་བཞི་ལྡན་གྱི་ཚུལ་
དུ་རབ་བསྔགས་དད་པའི་མེ་ཏོག འདོད་པའི་བསྟན་བཅོས་འཇིག་རྟེན་ཀུན་ཏུ་དགའ་བའི་
གཏེར། གེ་སར་རྡོ་རྗེ་ཚེའི་རྒྱལ་པོའི་གཞུང་དང་མན་ངག་གི་སྐོར་བདུད་རྩིའི་བུམ་བཟང་།
གེ་སར་རྒྱལ་པོའི་གཡང་འབོད་ཕྱྭ་གཡང་འགུགས་པའི་ལྕགས་ཀྱུ། འཛམ་གླིང་དུང་ཟླ་
དཀར་པོ་འབུམ་པ་རྒྱ་ཚ་ཞལ་དཀར་གྱི་འཕྲིན་ལས་རྡོ་རྗེའི་རླུང་ཤུགས། སྒ་བདེའི་གསོལ་
བསྡུས་དགྲ་བགེགས་དཔུང་འཇོམས། ས་ཆོག་དཔལ་གྱི་གཞི་འཛིན། གཏོ་ཡི་ཆོ་ག་བཀྲ་
ཤིས་འདོད་འཇོ། མདོས་གཞུང་བཀྲ་ཤིས་འཁྱིལ་བ། སྲིད་པ་འཕྲུལ་གྱི་ཇུ་ཐིག་གི་དཔྱད་
དོན་སྣང་གསལ་སྒྲོན་མེ། བཟོ་གནས་ཉེར་མཁོ་ཟ་མ་ཏོག གསོ་རིག་རྒྱུད་བཞིའི་དཀའ་
མཆན། རྩ་མདོ་ཆུ་མདོའི་ཊིཀྐ། ལུས་ལ་ཉེར་མཁོ་སྐབས་བརྒྱད་པ། གཙུག་ལག་རྩིས་ཀྱི་
སྔོན་འགྲོ་རབ་གསལ་མེ་ལོང་། སྙན་འགྲེལ་དབྱངས་ཅན་དགྱེས་པའི་རོལ་མཚོ། ས་མཐའི་
187



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རྣམ་གྲངས་མདོ་མཚོན། གཏམ་ཚོགས་ཐོར་བུའི་རིགས་ཕྱོགས་གཅིག་ཏུ་བསྒྲིགས་པ་ལེགས་
བཤད་ནོར་བུའི་བང་མཛོད། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
ལུགས་ཀྱི་བསྟན་བཅོས་ལྷ་དང་དཔལ་འདུ་བའི་ནོར་བུ་སོགས་པོ་ཏི་སོ་གཉིས་བཞུགས་ཤིང་།
གསུང་འབུམ་གྱི་པར་ཤིང་སྡེ་དགེ་དཔར་ཁང་ཆེན་མོ་དང་། དཔལ་སྤུངས། རྫོགས་ཆེན་
སོགས་སུ་བཞུགས།
དགུང་ལོ་རེ་བདུན་པ་སྟེ། སྤྱི་ལོ1912ལོར་འཇུ་རི་ཁྲོད་དུ་སྐུ་གཤེགས། །
འདི་པའི་རྣམ་ཐར་ཅུང་ཟད་ཞིབ་མོ་ནི་བཀྲས་མཐོང་པ་ཨཀྟ་རྨ་མུ་དྲས་མཛད་པའི་་་
གངས་རིའི་ཁྲོད་ཀྱི་སྨྲ་བའི་སེང་གེ་གཅིག་པུ་འཇམ་མགོན་མི་ཕམ་རྒྱ་མཚོའི་རྣམ་ཐར་སྙིང་པོ་
བསྡུས་པ་ཞེས་པར་གསལ།
༄༅། །རྒྱ་གར་སྐད་དུ། རཱ་ཛ་ནཱི་ཏི་ཤཱསྡུ་བྷུམི་པཱལ་སྱཱ་ཨ་ལངྐཱ་ར་ནཱ་མ། བོད་
སྐད་དུ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་ཞེས་བྱ་བ། བླ་
མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །
རྒྱལ་མཆོག་སྟོན་པ་ཚད་མའི་སྐྱེས་བུ་དང་། །རྣམ་གྲོལ་འཇུག་ངོགས་བསྟན་
པ་རིན་པོ་ཆེ། །དེ་འཛིན་འཕགས་ཚོགས་འཇིག་རྟེན་རྒྱན་གྱུར་པ། །དཀོན་
མཆོག་གསུམ་ལ་གུས་པས་ཕྱག་འཚལ་ལོ། །མཁའ་དང་མཉམ་པ་ཡེ་ཤེས་འོད་
ཟེར་ཅན། །འགྲོ་བའི་ཡིད་ཀྱི་མུན་པ་རྣམས་སེལ་བ། །འཇམ་དཔལ་སྨྲ་བའི་ཉི་
མ་གང་དེ་ཡིས། །སྐྱེ་རྒུའི་བློ་གྲོས་པད་ཚལ་སྐྱོང་བར་མཛོད། །རྒྱལ་དང་རྒྱལ་
སྲས་འཕགས་པ་ཆེན་པོ་རྣམས། །བསམ་བཞིན་སྐྱེ་རྒུའི་མགོན་དུ་ལེགས་
བཞུགས་པ། །ལྷ་དང་མི་ཡི་དབང་ཕྱུག་མཆོག་རྣམས་དང༌། །འཇིག་རྟེན་སྐྱོང་
བའི་ཚོགས་ཀྱིས་ཤིས་པར་མཛོད། །གང་འདིར་ཕན་དང་བདེ་བའི་ལེགས་ལམ་
188



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
སྒོ། །དམ་པ་རྣམས་ཀྱི་མཛད་པར་རག་ལས་ཕྱིར། །མི་བདག་རྣམས་དང་ཕལ་
པ་དག་གིས་ཀྱང་། །དོན་གཉིས་ཡིད་བཞིན་འགྲུབ་པར་བྱ་བའི་སླད། །རྒྱལ་པོ་
མཆོག་དང་རྒྱལ་སྲས་ཆེ་རྣམས་དང་། །མཁས་པའི་དབང་པོ་རྣམས་ཀྱི་བསྟན་
བཅོས་ལས། །སྙིང་པོ་བསྡུས་ཤིང་གོ་སླའི་ངག་གིས་ནི། །གསལ་བར་ཕྱེ་སྟེ་བརྩེ་
བས་བཤད་པར་བྱ། །བློ་གྲོས་རབ་ཏུ་གསལ་གྱུར་ཅིང་། །ལུགས་ལས་མི་གཡོ་
བརྟན་པ་དང༌། །བརྩེ་བས་འཁོར་འབངས་མཉམ་པར་སྐྱོང་། །བསོད་ནམས་རྒྱ་
ཆེར་འདུ་བྱེད་པས། །ཉི་མ་ལྷུན་པོ་ས་གཞི་དང་། །ཆུ་གཏེར་ལྟ་བུར་བསྔགས་
འོས་པའི། །མི་བདག་གང་ན་གནས་པ་ནི། །འཁོར་གྱི་སྐྱེ་བོ་ཉེར་འཚོའི་གཞི། །
མི་ཤེས་སློབ་ཕྱིར་བླང་དོར་གནས། །འཆུག་མེད་ཁྲིམས་ཀྱིས་ལེགས་འཛིན་པའི། །
ས་སྐྱོང་བཟང་ན་སྐྱེ་རྒུ་བདེ། །ངན་ན་འཁོར་འབངས་སྡུག་བསྔལ་འཐོབ། །དེ་
ཕྱིར་སྐྱེ་བོ་ཕལ་མོ་ཆེ། །ཀུན་ལས་རྒྱལ་པོ་གཉན་པའི་ཕྱིར། །མི་དབང་རྣམས་ཀྱི་
སྤྱོད་པ་ལས། །ཕན་གནོད་འབྲས་བུ་རྒྱ་ཆེར་འབྱིན། །ཀུན་གྱི་ལྟ་ཞིང་རྟོག་པའི་
གནས། །ཡིན་ཕྱིར་རྒྱལ་པོ་རྒྱལ་རིགས་ཀྱི། །སྤྱོད་པ་བཟང་ངན་ཕྲ་མོ་ཡང་། །
འཇིག་རྟེན་ན་ནི་བརྗོད་ཅིང་དཔྱོད། །ས་བདག་བློ་གྲོས་ལྡན་པ་རྣམས། །ཡ་
རབས་ལུགས་ལ་ཤིན་ཏུ་མོས། །འོད་ཟེར་སྟོང་དང་ལྡན་པ་ཡི། །ཉི་མ་འཇིག་
རྟེན་འདི་ན་མཛེས། །ཡ་རབས་དམ་པའི་ཚུལ་ལ་ནི། །མི་མོས་གདོལ་པའི་སྤྱོད་
པ་ཅན། །ཕལ་པ་ཡིན་ཡང་མི་མཛེས་ན། །རྒྱལ་པོའི་རིགས་ལ་སྨོས་ཅི་དགོས། །
རིགས་ངན་སྐྱེ་བོའི་ཚོགས་རྣམས་དང་། །ལྷན་ཅིག་སྤྱོད་པ་འདྲེས་གྱུར་ན། །
སུས་ཀྱང་བཀུར་པར་མི་འགྱུར་ཞིང་། །བརྙས་བཅས་མི་སྙན་བརྗོད་པར་བྱེད། །
189



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དབང་དང་འབྱོར་པ་ལྡན་པ་ཡི། །རྒྱལ་རིགས་ཕལ་ཆེར་བག་མེད་པས། །མྱོས་
པའི་གླང་ཆེན་བཞིན་དུ་འཁྱམས། །དེ་ཡི་འཁོར་ཀྱང་དེ་འདྲར་འགྱུར། །གཞན་
ཡང་རྒྱལ་པོ་རྒྱལ་རིགས་ཀྱི། །སྤྱོད་པ་བཟང་ངན་ཇི་འདྲ་བ། །དེ་འདྲའི་ཚུལ་ལ་
བལྟས་ནས་སུ། །འབངས་རྣམས་དེ་དང་དེ་འདྲ་སྟེ། །རྒྱལ་པོ་ནོར་ལ་བརྐམ་
གྱུར་ན། །ནོར་གྱིས་རྒྱལ་ཁྲིམས་བསླུ་བར་རྩོམ། །མི་བདག་གཡེམ་ལ་དགའ་གྱུར་
ན། །འཕྱོན་མའི་ཚོགས་རྣམས་མགོ་འཕང་མཐོ། །ཕྲ་མར་ཉན་ན་དབྱེན་གྱིས་
གཏོར། །བརྟག་དཔྱད་མི་ཤེས་རྫུན་གྱིས་སླུ། །ངལ་ལོ་ཡང་ན་ཀུན་གྱིས་བསྐྱོད། །
ངོ་དགར་བརྩི་ན་ཟོལ་ཚིག་སྨྲ། །དེ་དང་དེ་ལ་སོགས་པ་ཡི། །མི་བདག་དེ་ལ་
གང་གང་གིས། །བསླུ་བར་རུང་བའི་སྐབས་མཐོང་ན། །གཡོན་ཅན་ཚོགས་ཀྱིས་
ཐབས་དེ་སེམས། །མི་རྣམས་རང་འདོད་སྣ་ཚོགས་ལ། །རྒྱལ་པོ་ཀུན་གྱི་ཐུན་
མོང་ཕྱིར། །རྒྱལ་པོས་བསམ་གཞིགས་མ་བྱས་ན། །ཐ་མར་རྒྱལ་སྲིད་འཇིག་པར་
འགྱུར། །ཆེན་པོའི་གོ་སར་གནས་པ་ལ། །སྐྱོན་ཡང་ཡོན་ཏན་ཡིན་ཚུལ་དུ། །
འཁོར་ངན་རྣམས་ཀྱིས་ངོ་བསྟོད་སྨྲ། །དེ་ཕྱིར་སྐྱོན་ཡོན་ཤེས་པ་དཀའ། །ལྷག་
པར་རྩོད་ལྡན་སྙིགས་མའི་ཚེ། །འཁོར་གྱི་ནང་ན་མ་རབས་མང་། །སྐྱོན་ཡང་
ཡོན་ཏན་ལྟར་མཐོང་ལ། རང་འདོད་ཆེ་ཞིང་རྒྱལ་པོ་བསླུ། །ཆུས་དང་འཁོར་
གྱི་བདེ་ཐབས་ལ། །བསམ་གཞིགས་བྱེད་པ་དཀོན་པའི་ཕྱིར། །རྒྱལ་པོས་ལེགས་
པར་དཔྱད་ནས་སུ། །བདེན་པའི་ངག་ལས་གཞན་པ་དོར། །རྒྱལ་པོ་ནོར་གྱིས་
མི་དབུལ་ཞིང་། །འཁོར་གྱི་ངོ་བསྟོད་མི་ཐོས་མིན། །ནོར་གྱིས་བསླུ་དང་ངོ་
བསྟོད་དང༌། །ཟོལ་ཚིག་རྣམས་ལ་དགའ་མི་བྱ། །རྒྱལ་རིགས་རྣམས་ཀྱིས་རྣམ་
190



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
ཀུན་ཏུ། །འདི་ལྟར་བསམ་གཞིགས་བཏང་བྱ་སྟེ། །འཁོར་དུ་གཏོགས་པའི་སྐྱེ་རྒུ་
འདིའི། །བདེ་སྡུག་བདག་ལ་རག་ལས་ཤིང་། །འདི་ཀུན་བདག་གིས་འཆོས་
དགོས་ན། །ཐོག་མར་བདག་གིས་རིགས་པ་དང་། །མི་རིགས་གང་ཡིན་མ་ཤེས་
པར། །སྐྱེ་རྒུའི་བླང་དོར་བྱ་བ་ལ། །རང་ཉིད་དབང་པོར་མི་འོས་པས། །རྒྱལ་
བ་མཆོག་དང་རྒྱལ་སྲས་ཀྱི། །རྒྱལ་པོའི་ལུགས་ཀྱི་བསྟན་བཅོས་ལས། །ཇི་སྐད་
གསུངས་པ་མཉན་པར་བྱ། །ཐོས་པའི་དོན་ལ་རྩེ་གཅིག་ཏུ། །བརྟག་ནས་ཡིད་
ཆེས་རྙེད་འགྱུར་ཚེ། །བདག་ནི་སྐྱེ་རྒུ་སྐྱོང་པ་ཡི། །མགོན་དང་མིག་ཏུ་བསྔགས་
པས་ན། །ཕལ་ལས་མཆོག་ཏུ་མ་གྱུར་ནའང་། །དམན་དང་མཉམ་པ་ག་ལ་ཞེས། །
བདག་ལ་རྟོགས་ཤིང་བག་ཡོད་པའི། །མི་བདག་དེ་ནི་དོན་དང་ལྡན། །ས་སྐྱོང་
ཡོན་ཏན་ལྡན་གྱུར་ན། །འཁོར་གྱི་སྐྱེ་བོའི་ཚོགས་རྣམས་ཀྱང་། །རང་འདོད་མ་
རབས་བྱ་བ་ལ། །འཇུག་པའི་གོ་སྐབས་འགག་པར་འགྱུར། །ཡོན་ཏན་གང་ཡང་
མི་འཚོལ་བར། །རིགས་ཀྱི་ང་རྒྱལ་ཙམ་ཞིག་གིས། །རང་གི་འཁོར་ལ་འཚེ་བ་ནི། །
རྒྱལ་རིགས་ཡིན་ཀྱང་ཐ་མར་ཉམས། །རྒྱལ་པོའི་མངའ་ཐང་ཆེ་ཆུང་ནི། །
འཁོར་གྱི་དར་གུད་རྗེས་སུ་འགྲོ། །དེ་ཕྱིར་འབངས་ཀྱི་བདེ་ཐབས་ལ། །ལེགས་
པར་གཞིག་པ་རྒྱལ་པོ་ཡིན། །ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་ལས། བག་
ཡོད་པའི་རབ་ཏུ་བྱེད་པ་སྟེ་དང་པོའོ།། །།
མི་ཡི་བདག་པོ་མཆོག་རྣམས་ཀྱིས། །ལུགས་དང་ལུགས་མིན་ཤེས་པའི་སླད། །
སྣ་ཚོགས་བསྟན་བཅོས་བསླབ་བྱ་ཞིང་། །ཡོན་ཏན་ཅན་ལ་བསྟེན་པར་བྱ། །
བསྟན་བཅོས་རྣམས་ལ་མ་བྱང་ན། །བློ་གྲོས་ཆུང་ངུའི་ཤེས་པ་ཡིས། །བླང་དོར་
191
.



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རྒྱ་ཆེན་མི་འབྱེད་པས། །བཀའ་དང་དགོངས་འགྲེལ་བལྟ་བར་བྱ། །ཡོན་ཏན་
བསླབ་པའི་དུས་ཉིད་ན། །ཆེ་ཚུགས་སྤངས་ཏེ་བླ་མ་བསྟེན། །དམ་པ་རྣམས་ལ་
བསྟེན་བྱས་ན། །ཡོན་ཏན་དབྱར་གྱི་ཆུ་བཞིན་འཕེལ། །མཐོང་དང་མ་མཐོང་
ཡོན་ཏན་ནི། །ཀུན་གྱི་རྩ་བ་ཤེས་རབ་ཡིན། །ཤེས་རབ་མེད་ན་ཡུལ་འཁོར་ལ། །
བྱམས་པ་ཙམ་གྱིས་སྐྱོང་མི་ནུས། །ཤེས་རབ་ལྡན་པས་བརྩམས་བྱས་ན། །མི་
འགྲུབ་པ་ནི་གང་ཡང་མེད། །ཤེས་རབ་སྟོབས་ཀྱིས་སངས་རྒྱས་ཀྱང་། །འགྲུབ་
པར་ནུས་ན་གཞན་ལྟ་ཅི། །ཤེས་རབ་རྒྱ་ཆེར་འཕེལ་བའི་སྒོ། །ཐོས་པ་ཡིན་པ་དེ་
ཡི་ཕྱིར། །འབད་དེ་ཐོས་པ་མི་འཚོལ་བར། །མནོག་ཆུང་བྱ་བས་ཅི་ཞིག་བྱ། །
ཆོས་དོན་འདོད་དང་ཐར་པ་ཡི། །འབྱུང་གནས་ཆེན་པོ་རིག་པ་ཡིན། །རིག་པ་
སྤེལ་བའི་གཞུང་བཟང་པོ། །བྱིན་ཀྱང་མི་མཁོ་ཕྱུགས་མིན་ནམ། །ཤེས་རབ་ལྡན་
པ་གཅིག་པུས་ཀྱང་། །སྟོབས་ལྡན་དགྲ་ཚོགས་ཕམ་པར་ནུས། །འོད་ཟེར་མཆོག་
ཏུ་འཕགས་པ་ཡི། །ཉི་མས་སྐར་ཚོགས་མནན་པ་བཞིན། །ཤེས་རབ་མེད་ན་
འབྱོར་པ་སོགས། །ཡོད་ཀྱང་དགྲ་ཡི་གསོས་སུ་འགྲོ། །སྟོབས་དང་ལྡན་ཡང་
གཞན་དབང་འགྱུར། །ལྕགས་ཀྱུས་གླང་ཆེན་བཀོལ་བ་འདྲ། །གང་ཞིག་མཁས་
པར་འདོད་པ་ན། །ཉི་མ་རེ་ལ་ཚིག་རེ་ཟུང་། །ཆ་ཡིས་བསགས་པར་གྱུར་པ་ན། །
ཟླ་བ་ཡར་ངོ་བཞིན་དུ་འཕེལ། །མ་བསླབས་ཁ་རོག་འདུག་པ་ལ། །ལོ་བརྒྱ་སོང་
ཡང་བཟང་སྐྱེད་མེད། །མཁས་པའི་སྤྱོད་ཡུལ་ཐོབ་འདོད་ན། །བརྩོན་པས་
དཀའ་བ་དང་དུ་ལོངས། །བརྩོན་པ་མེད་ལ་ཡོན་ཏན་མེད། །ཡོན་ཏན་མེད་ན་
དཔལ་འབྱོར་ལ། །རེ་སྒུག་བྱེད་པ་འབྲས་མེད་དེ། །དགུན་གྱི་ལྗོན་ཤིང་ཇི་
192



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
བཞིན་ནོ། །གལ་ཏེ་ཡོན་ཏན་ཡོད་གྱུར་ན། །རེ་ཞིག་རྒུད་པར་གྱུར་ཀྱང་བླ། །
མི་རིང་བདེ་བའི་འབྲས་འབྱིན་ཏེ། །དཔྱིད་ཀའི་ལྗོན་ཤིང་བཟང་པོ་བཞིན། །
རྒྱལ་པོ་རང་གི་ཡུལ་ན་རྩི། །ཡོན་ཏན་ལྡན་པ་ཡུལ་གཞན་བཀུར། །རྒྱལ་སྲིད་
ལས་ཀྱང་དོན་ཆེ་བའི། །ཡོན་ཏན་རང་གིས་ལེན་པས་ཆོག །ཡོན་ཏན་བླངས་པས་
ཆོག་བཞིན་དུ། །རང་ལ་ཡོན་ཏན་མི་སྦྱོར་ཞིང་། །ཡོན་ཏན་ཅན་ལ་འཁུ་བ་
རྣམས། །ཀྱེ་མ་ལས་ཀྱི་མཐུ་ཡིས་བཅོམ། །ཤེས་རབ་རྩལ་དང་བྲལ་བ་ཡི། །སྐྱེ་
བོ་མང་དུ་ཚོགས་ན་ཡང་། །སེང་གེས་གླང་ཆེན་ཁྱུ་བཞིན་དུ། །བློ་ལྡན་གཅིག་
གིས་ཆམ་ལ་འབེབས། །ཕ་རོལ་སྟོབས་དང་ལྡན་གྱུར་ཀྱང་། །བློ་དང་ལྡན་ན་
བཀོལ་དུ་བཏུབ། །འཐབ་ཚེ་མཁའ་ལྡིང་རྒྱལ་ན་ཡང་། །ཐ་མར་ཁྱབ་འཇུག་
བཞོན་པར་བྱས། །ཤེས་རབ་རྩལ་དང་ལྡན་པ་ཡིས། །ས་རྣམས་མ་ལུས་སྐྱོང་
བྱེད་པའི། །རྒྱལ་པོ་གཅིག་པུ་ཁོ་ནས་ཀྱང་། །ནོར་འཛིན་མཐའ་དག་བདག་
གིར་ནུས། །ཤེས་རབ་མར་མེ་ཐོགས་གྱུར་ན། །རྒུད་པའི་མུན་པ་དེར་མི་གནས། ། -
གཙུག་ལག་ཤེས་པའི་བློ་གྲོས་ཅན། །ཉི་མ་བཞིན་དུ་འཇིག་རྟེན་རྒྱན། །ཆོས་
དང་སྲིད་ཀྱི་ལེགས་ཚོགས་ཀུན། །ཤེས་རབ་སྟོབས་ལ་རག་ལས་ཕྱིར། །ཐོག་མར་
ཤེས་རབ་མི་བསྒྲུབ་སྟེ། །དེ་ནས་གང་འདོད་བསྒྲུབ་པར་བྱ། །བྱ་བ་མིན་དང་བྱ་
བའི་གནས། །མི་ཤེས་པ་ཡིས་དོན་ཆུང་ངུ་། །འབད་པས་བསྒྲུབས་ཀྱང་འགྲུབ་
དཀའ་ན། །དོན་ཆེན་འགྲུབ་པ་ལྟ་ཅི་སྨོས། །ཕལ་པས་སྒྲུབ་པར་མི་ནུས་པ། །
ཤེས་རབ་ལྡན་པས་ཐབས་ཀྱིས་འགྲུབ། །གང་པོས་མ་ཐུལ་གཅེར་བུའི་ཚོགས། །
འཇམ་དཔལ་ཤེས་རབ་ལྡན་པས་བརྟུལ། །ཤེས་རབ་རྒྱ་ཆེར་འཕེལ་བ་ན། །བྱ་
193



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བ་ཀུན་ལ་ཐོགས་རྡུགས་མེད། །དམུས་ལོང་སྟོང་གིས་བགྲོད་དཀའ་བའི། །ལམ་
རྣམས་མིག་ལྡན་གཅིག་གིས་གཅོད། །ཤེས་རབ་ལྡན་པའི་ངག་ཙམ་གྱིས། །ཕལ་
པ་རྣམས་ཀྱི་དོན་ཆེན་འགྲུབ། །རྒྱལ་པོ་མེ་ལོང་གདོང་ཞེས་པའི། །ཚིག་ལས་
གཞན་དག་བདེ་བ་ཐོབ། །མཁས་པ་ལེགས་བཤད་ཀྱིས་མི་ངོམས། །དམ་པ་ཡོན་
ཏན་གྱིས་མི་ངོམས། །རྒྱ་མཚོ་ཆུ་ཡིས་ངོམས་པ་མེད། །བྱིས་པ་འདོད་ཡོན་གྱིས་
མི་ངོམས། །སྐྱོན་དང་ཡོན་ཏན་འདྲེས་པ་དང་། །དུས་དང་དུས་མ་ཡིན་པ་དང་། །
མཁས་དང་མི་མཁས་ཁྱད་པར་སོགས། །མཁས་པས་འབྱེད་ཀྱི་བླུན་པོས་མིན། །
བསྟན་བཅོས་ཟབ་མོའི་དོན་དང་ནི། །གལ་ཆེན་གནད་ཀྱི་བྱ་བ་ལ། །སྦྱར་ཚེ་
མཁས་བླུན་ཁྱད་པར་རྟོགས། །ལྟར་སྣང་མཁས་དང་བླུན་པོ་མཉམ། །མཁས་
པས་སྐྱོན་སེལ་ཡོན་ཏན་སྒྲུབ། །བླུན་པོས་སྐྱོན་སྒྲུབ་ཡོན་ཏན་སྤོང་། །བླུན་པོས་
མཁས་ལ་འཕྱ་བྱེད་ཀྱང་། །མཁས་པས་བླུན་ལ་སྙིང་རྗེ་སྐྱེ། །བླུན་པོ་ཇི་ལྟར་
འབྱོར་གྱུར་ཀྱང་། །སྙིགས་མ་འབྲུ་ཆགས་བཞིན་དུ་འཛད། །མཁས་པ་ཇི་ལྟར་
རྒུད་གྱུར་ཀྱང་། །ས་བོན་གྲུངས་པོ་བཞིན་དུ་འཕེལ། །མཁས་པ་ཡོན་ཏན་ལྡན་
པ་རྣམས། །ལེགས་བཤད་བྱིས་པ་ལས་ཀྱང་ལེན། །བླུན་པོ་རང་མཐོང་ཆེ་བ་
རྣམས། །མཁས་པ་བྱུང་ཚེ་གཞན་དུ་བྱོལ། །ལེགས་པར་བཤད་པས་མི་མགུ་
ཞིང་། །ཟབ་དོན་ཐོས་ན་མི་ཉན་ལ། །དོན་ཆུང་གནས་ལ་ཆེར་བརྩོན་པ། །
བླུན་པོ་རྣམས་ཀྱི་རྟགས་ཡིན་ནོ། །ཕན་པའི་གདམས་པ་ཆུད་གསོན་ཅིང་། །
དམ་པ་མིན་ལ་ལྷག་པར་དད། །དམ་པའི་སྐྱེ་བོར་ཡིད་འཁུ་བ། །འདི་ཡང་བླུན་
པོར་མཚོན་པའི་སྒོ། །བདེན་པར་སྨྲས་ན་ཡིད་མི་ཆེས། །གྱ་གྱུར་འཁྲིད་ན་དེ་
194



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
རྗེས་འབྲངས། །ངོ་བསྟོད་ཙམ་གྱིས་མགུ་བྱེད་པ། །འདི་འདྲ་རྨོངས་པ་རྣམས་ཀྱི་
རྟགས། །མཐོང་མ་ཐག་ཏུ་ཡིད་རྟོན་བྱེད། །གང་སྨྲས་པ་ལ་བདེན་པར་འཛིན། །
གང་བྱུང་ལས་ལ་ནན་གྱིས་འཇུག །འདི་ཡང་བླུན་པོར་མཚོན་པའི་བརྡ། །མི་
འགྲུབ་བྱ་བར་ཁས་ལེན་བྱེད། །མ་བརྟགས་གང་ཐོས་དེ་བཞིན་སྨྲ། །མ་ཤེས་
དོན་ཡང་གྱ་ཚོམ་སྒྲོགས། །འདིས་ཀྱང་བླུན་པོར་ཤེས་པར་བྱེད། །མ་དྲིས་རང་
གི་ཡོན་ཏན་སྨྲ། །རྒྱུ་མཚན་མེད་པར་གཞན་ལ་འཚེ། །བརྙས་ཐབས་བྱེད་ཅིང་
རང་མཐོང་ཆེ། །འདི་འདྲ་གང་བྱུང་བླུན་པོ་ཡིན། །བླུན་པོའི་རྟགས་ལ་ཚད་
མེད་ཀྱང་། །འདི་ལས་མཚོན་ཏེ་མཁས་རྣམས་ཀྱིས། །བླུན་པོའི་རང་བཞིན་ཤེས་
སླ་ཞིང་། །དེ་ལས་གང་ལྡོག་མཁས་པར་ཤེས། །བླུན་པོ་ང་རྒྱལ་ཆེ་བ་དང་། །
རྒྱལ་པོ་ངན་དང་ཆུང་མ་ངན། །ཡུལ་ངན་རྣམས་ནི་སྤངས་བྱས་ན། །རང་ཉིད་
བདེ་བ་འཐོབ་པར་འགྱུར། །མཁས་པ་དུལ་ཞིང་བརྟན་པ་དང་། །རྒྱལ་པོ་
བཟང་དང་མཛད་བཟང་དང་། །ཡུལ་བཟང་རྣམས་ལ་བརྟེན་བྱས་ན། །བདག་
ཉིད་དགའ་བ་འཕེལ་བར་འགྱུར། །དེ་ཕྱིར་མཁས་དང་བླུན་པོ་ཡི། །སྐྱོན་དང་
ཡོན་ཏན་ཤེས་བྱས་ནས། །རྒྱལ་པོ་ལུགས་ལ་མཁས་པ་ཡིས། །མཁས་པའི་ཡོན་
ཏན་བླང་བར་བྱ། །འཇིག་རྟེན་སྒྱུ་རྩལ་རིག་པ་དང་། །ཁྱད་པར་རྒྱལ་པོ་ལུགས་
ཀྱི་གཞུང་། །བཟོ་དང་གསོ་བ་སྒྲ་ཚད་དང་། ནང་དོན་རིག་པའི་གཞུང་ལུགས་
བསླབ། །རྩིས་རིག་སྙན་ངག་སྡེབ་སྦྱོར་སོགས། །བསླབ་པར་བྱ་བ་གང་ལ་ཡང་། །
རྒྱལ་རིགས་མཁས་པས་མི་སློབ་མེད། །མཁས་པ་རྒྱལ་པོའི་རྒྱན་གྱི་མཆོག །ཁྱད་
པར་རྒྱལ་བའི་བཀའ་དང་ནི། །དགོངས་འགྲེལ་རྣམས་ཀྱི་དོན་བསླབས་ན། །
， 195
195



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཤེས་པར་བྱ་བའི་གནས་རྣམས་ལ། །འཇིགས་པ་མེད་པའི་སྤོབས་པ་ཐོབ། །དེ་
ལྟར་རྒྱལ་པོ་བློ་གྲོས་མཆོག་ལྡན་པ། །ས་ཡི་སྟེང་ན་མཚུངས་མེད་རྒྱན་གྱུར་ཏེ། །
ས་སྟེང་མུན་པ་མཐའ་དག་འཇོམས་བྱེད་པའི། །ཉི་མ་ལས་ཀྱང་མཆོག་ཏུ་འདི་
འཕགས་སོ། །ཉིན་མོར་བྱེད་པས་གཞོམ་པར་མ་ནུས་པའི། །སྐྱེ་རྒུའི་ནང་གི་
མུན་པ་མ་ལུས་པ། །མི་བདག་ཉི་མའི་སྣང་བས་མངོན་སེལ་ཕྱིར། །ས་སྐྱོང་དེ་ལ་
ངོ་མཚར་འབུམ་དང་ལྡན། །ས་འོག་ས་སྟེང་ས་བླའི་འཇིག་རྟེན་གྱི། །བློ་ལྡན་
ཡིད་ཀྱི་པད་ཚལ་ཇི་སྙེད་པ། །མི་དབང་མཁས་པའི་ཉི་མ་དེ་དང་གཉེན། །དེ་
ཕྱིར་ས་གསུམ་དཔལ་དུ་ཤར་བའོ། །ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་
ལས་མི་བདག་མཁས་པ་བརྟག་པའི་རབ་ཏུ་བྱེད་པ་སྟེ་གཉིས་པའོ།། །།
མི་བདག་རྣམས་ཀྱི་སྤྱོད་ལམ་ནི། །ཤིན་ཏུ་བརྟགས་ཏེ་བསྒྲིམ་པར་བྱ། །
གང་ཕྱིར་མ་བརྟགས་སྤྱོད་པ་ཕལ། །ཆུང་ཡང་གྲགས་པ་ཉམས་པའི་རྒྱུ། །ས་
སྐྱོང་རང་གི་གནས་ཁང་དུ། །ནོར་བུ་བཞིན་དུ་སྦ་བར་བྱ། །རྒྱལ་པོའི་ཁྲི་དང་མི་
འབྲལ་ཞེས། །འཇིག་རྟེན་གྲགས་པ་དོན་དང་ལྡན། །མ་མཐོང་རྒྱང་ནས་རྩི་
འགྱུར་ལ། །མཐོང་ཐོས་མང་ན་ཕལ་དང་འདྲ། །རྒྱལ་ཁབ་དང་ནི་རྒྱལ་པོའི་
རྒྱུས། །གཞན་གྱིས་ཤེས་པར་མི་བྱའོ། །རྒྱལ་པོའི་ལམ་དུ་འགྲོ་བ་ན། །དཔུང་
དང་བཅས་ཏེ་ཆེ་རྟགས་ཀྱིས། །རྒྱལ་མཚན་བཞིན་དུ་ཕྱར་ཏེ་འགྲོ། །དུས་མིན་
འཁྱམས་པ་ནམ་ཡང་མིན། །ང་རྒྱལ་མེད་ཀྱང་རྒྱལ་རིགས་རྣམས། །ཆེ་བའི་
རྟགས་དང་འབྲལ་མི་བྱ། །ཆེ་བ་སྤངས་ནས་ཕལ་པ་བཞིན། །རྒྱུ་བ་མངའ་ཐང་
ཉམས་པའི་རྟགས། །ཕྱི་ནས་ཆེ་བའི་སྤྱོད་ལམ་གྱིས། །མེ་དང་འདྲ་བར་བཟོད་
196



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
པ
དཀའ་ཡང་། །དྲུང་དུ་ཕྱིན་ན་ཞུན་མར་བཞིན། །དུལ་བའི་སྤྱོད་ལམ་མཁས་
པས་སྤྱད། །བླ་མ་དགེ་སྦྱོང་བྲམ་ཟེ་སོགས། །བཀུར་འོས་རྣམས་ལ་ཆེར་འདུད་
ཅིང་། །རིགས་ཀྱི་རྒན་རབས་བཀུར་བྱས་ན། །རྒྱལ་རིགས་རང་ཉིད་ཆེ་བ་ཐོབ། །
མི་འོས་སྐྱེ་བོའི་ཆེ་ཐབས་དང་། །འོས་པའི་ཆེ་ཚུགས་ཤོར་བ་གཉིས། །སྐྱེ་བོ་
ཁྲེལ་བའི་རྒྱུ་རུ་མཚུངས། །དེ་སླད་འོས་ཤིང་རིགས་པར་སྤྱད། །སེམས་ཀྱི་བག་
ཡོད་བྱས་གྱུར་ན། །ལུས་དང་ངག་གི་སྤྱོད་པ་ལ། །བཅོས་སུ་མི་བཏུབ་གང་ཡང་
མེད། །དེ་བས་དུས་སུ་བག་ཡོད་བྱ། །གང་ཞིག་སྔོན་ཆད་བག་མེད་ཀྱང་། །
ཕྱིས་ནས་བག་དང་ལྡན་གྱུར་ན། །སྤྲིན་བྲལ་ཟླ་བ་ལྟར་འགྱུར་ཏེ། །དགའ་བོ་
མཐོང་ལྡན་ལ་སོགས་བཞིན། །སྐྱེ་བོའི་ཆ་ལུགས་ལྟས་དག་ལས། །ཕྱི་ནས་འབྱུང་
འགྱུར་བཟང་ངན་མངོན། །དེ་བས་གནའ་བོ་ཡ་རབས་ཀྱི། །ལུགས་སྲོལ་དག་
ལས་འདའ་མི་བྱ། །ནང་ན་ཡོན་ཏན་ཀུན་ལྡན་ཡང་། །ཆ་ལུགས་ངན་ན་ཀུན་
གྱིས་བརྙས། །དེ་ཕྱིར་འབྱོར་པའི་འོས་དང་བསྟུན། །ཆས་རྒྱན་ཡ་རབས་ལུགས་
སུ་བྱ། །ནོར་མེད་རྒྱན་དགའ་ཆེ་བ་དང་། །འབྱོར་ལྡན་ཧྲུལ་པོའི་ཆས་ཞུགས་པ། །
གཉིས་ཀ་འཇིག་རྟེན་བཞད་གད་རྒྱུ། །དེ་ཕྱིར་རྒྱན་ཆས་འཚམས་པར་སྤྱད། །
རྒྱན་ཆས་བཟང་པོས་བརྒྱན་པ་ཡི། །འཁོར་ནི་གཙོ་བོའི་ཆེ་རྟགས་འགྱུར། །རྟ་
ལ་རྒྱན་གྱིས་བརྒྱན་པ་ནི། །བདག་པོ་ཉིད་ལ་མཛེས་པ་བཞིན། །སྣ་ཚོགས་སྐད་
དུ་གཏམ་སྨྲས་ཀྱང་། །ཀླ་ཀློ་མགུ་བར་མི་འགྱུར་ལ། །ཀླ་ཀློ་རང་གི་སྐད་སྨྲས་ན། །
དེ་ཉིད་མགུ་བར་འགྱུར་བ་བཞིན། །བསམ་པ་ཆུང་ངུའི་འཇིག་རྟེན་རྣམས། །
ནང་གི་ཡོན་ཏན་མི་ཤེས་པས། །ཕྱི་ཚུལ་བཟང་པོ་འཇིག་རྟེན་དང་། །མཐུན་
197



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
པར་བྱས་ན་འཇིག་རྟེན་མགུ། །དེ་ཕྱིར་སེམས་དཔའ་མཆོག་རྣམས་ལ། །འབྱོར་
པོའི་འདུ་ཤེས་མི་མངའ་ཡང་། །འཇིག་རྟེན་ཡིད་རབ་དུང་བའི་ཕྱིར། །ཡ་
མཚན་ཆ་ལུགས་སྟོན་པར་མཛད། །བློ་ལྡན་གོ་འཕང་མཐོ་གྱུར་པ། །དེ་ལྟ་དེ་
ལྟར་སྤྱོད་པ་བཟང་། །ནོར་བུ་རྒྱལ་མཚན་རྩེར་མཆོད་ན། །དགོས་རྒུ་ཡིད་
བཞིན་སྩོལ་བར་བྱེད། །མ་རབས་མཐོ་བའི་སར་བཞག་ན། །སྤྱོད་ངན་ཇེ་བས་
ཇེ་མང་འཕེལ། །ཐེའུ་རང་ཕུག་གི་ལྷར་བརྟེན་ན། །འཁུ་ལྡོག་ཆོ་འཕྲུལ་ཇེ་ཆེར་
འགྲོ། །ཀུན་སྤྱོད་ངན་པའི་སྐྱེ་བོ་རྣམས། །འཁོར་དུ་སྡུད་པར་མི་བྱ་སྟེ། །འཁོར་
གཡོག་ངན་པའི་སྐྱོན་དག་གིས། །རྒྱལ་པོ་ལ་ཡང་འཕྱར་ཀ་གཏོང་། །འཁོར་
བཟང་སྤྱོད་པ་བཟང་མཐོང་ནས། །སྐྱེ་རྒུ་ཀུན་ཀྱང་དགའ་བ་སྐྱེད། །དེ་ཕྱིར་ཡ་
རབས་སྤྱོད་པ་ཅན། །ཁོ་ན་འཁོར་དུ་བསྡུ་བར་བྱ། །དུས་ཀྱི་དགའ་སྟོན་མ་
གཏོགས་པ། །རྒྱུན་ཆགས་རྩེད་མོས་གཡེང་གྱུར་ན། །ཕལ་པ་ཡིན་ཡང་དོན་
ཉམས་ན། །ཆེ་བའི་རིགས་ལ་སྨོས་ཅི་དགོས། །ཆང་གིས་སེམས་འཆལ་བག་མེད་
སྐྱེ། །དེས་ནི་བླང་དོར་སྤྱོད་པ་ཉམས། །རང་བློ་མུན་པར་བྱ་བ་ལ། །བླུན་པོ་
རྣམས་ཀྱིས་བདེ་བར་བསྒོམ། །ཉིན་གྱི་དུས་སུའང་ཕྱོགས་ཀུན་ཏུ། །ས་བདག་རྒྱུ་
བ་མི་མཛེས་ན། །མཚན་མོའི་དུས་ན་འབྱུང་པོ་བཞིན། །ཀུན་ཏུ་འཁྱམས་པ་ལྟ་
ཅི་སྨོས། །ཉིན་རེ་བཞིན་ཡང་དྲན་ཤེས་ཀྱིས། །བསླབ་དང་བཟླས་སྒོམ་ཅི་ནུས་
བྱ། །འབངས་ཀྱི་སྐྱེ་བོའི་དོན་ལ་བརྟག །ལེ་ལོ་བྱས་ན་དོན་ཀུན་འཆོར། །སྡིག་
པའི་གྲོགས་པོ་བསྟེན་གྱུར་ན། །སྡོང་པོ་སྲིན་གྱིས་ཟོས་པ་ལྟར། །ལེགས་ཚོགས་
འགྲིབ་ཅིང་ཉེས་པ་འཕེལ། །སྐྱོན་ཀུན་རྩ་བ་གྲོགས་ངན་ཡིན། །འདུས་པའི་
198



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན།
ཚོགས་ལ་ལྟ་བ་སོགས། །འཕྱར་གཡེང་ཆེ་ན་སྡོད་མི་ཚུགས། །ཤིང་བལ་རླུང་
གིས་བསྐྱོད་འདྲ་བའི། །རྒྱལ་རིགས་སྤྱོད་པ་ཇི་ལྟར་མཛེས། །དེ་ཕྱིར་མགོན་པོ་
ཀླུ་སྒྲུབ་ཀྱིས། །རྒྱུན་པོ་འགྱེད་དང་འདུས་ལ་ལྟ། །ལེ་ལོ་དང་ནི་སྡིག་གྲོགས་
བསྟེན། །ཆང་འཐུང་མཚན་མོར་རྒྱུ་བ་ནི། །གྲགས་པ་ཉམས་པའི་རྒྱུ་དྲུག་ཅེས། །
བཤེས་པའི་སྤྲིང་ཡིག་དག་ལས་གསུངས། །དེ་དག་རྣམས་ཀྱིས་མཚོན་ནས་སུ། །
ཆོས་མིན་བྱ་བ་ཀུན་ཀྱང་སྤང་། །བྱ་བ་མིན་དང་བྱ་འོས་པ། །གང་ལ་ཞུགས་
ཀྱང་གོམས་ནས་འཕེལ། །དེ་བས་དྲན་ཤེས་བག་ཡོད་ཀྱིས། །རང་རྒྱུད་འཆོས་ན་
བཟང་པོར་འགྱུར། །སྤྱོད་པ་བག་དང་ལྡན་པ་ལ། །མཐའ་དག་སྐྱེ་བོས་བཀུར་
འགྱུར་ཞིང་། །བག་མེད་རྣམས་ཀྱང་དེ་མཐོང་ཚེ། །འཇིགས་བཅས་ཟིལ་གྱིས་
གནོན་པར་འགྱུར། །འདོད་པ་ཕུང་ཁྲོལ་ཀུན་གྱི་རྒྱུ། །རྒྱལ་བས་ཀིམ་པའི་འབྲས་
འདྲར་གསུང་། །འདོད་ལ་ཞེན་པ་མ་ལོག་ཀྱང་། །ཧ་ཅང་འདོད་ཆེན་ཉིད་མི་བྱ། །
ཚངས་པར་སྤྱོད་པའམ་དགེ་བསྙེན་གྱི། །ཁྲིམས་ལྡན་རྒྱལ་པོ་འཇིག་རྟེན་ན། །
རྒྱུ་སྐར་དབུས་སུ་ཟླ་བ་བཞིན། །སྐྱེ་བོའི་ཀུན་དགའ་འཕེལ་བར་བྱེད། །རྒྱལ་
རིགས་རང་གི་ཆུང་མ་ལས། །གཞན་ལ་ལོག་པར་གཡེམ་གྱུར་ན། །ཚེ་འདིར་
གྲགས་པ་ངན་པ་དང་། །ཕྱི་མར་ངན་སོང་ལྷུང་བར་འགྱུར། །འདོད་པའི་
ལྕགས་ཀྱུས་ཟིན་པ་ན། །རྒྱལ་རིགས་ཡིན་ཀྱང་གཞན་དབང་འགྲོ། །གླང་ཆེན་
ལུས་སྟོབས་ལྡན་ནའང་། །མཆིལ་པས་བཏབ་ཚེ་བྲན་བཞིན་བྱེད། །འདོད་པ་
རྣམས་ནི་ཆེར་བསྟེན་ན། །ཕྱིར་ཞིང་རྩྭ་ལ་མེ་བཞིན་འཕེལ། །དེ་ཡི་དཔལ་དང་
གྲགས་པ་ཉམས། །དེ་ཕྱིར་ཆོག་ཤེས་བྱས་ན་བདེ། །ས་སྟེང་འདོད་པའི་ལོངས་
199



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྤྱོད་ཀུན། །སྐྱེ་བོ་གཅིག་ལ་བདོག་གྱུར་ཀྱང་། །ངོམས་པ་མེད་པ་སླར་ཡང་
བསྐམ། །དེ་བས་འདོད་ལ་ཆོག་ཤེས་བྱ། །ཆོག་ཤེས་ལྡན་ན་འབྱོར་པའི་
མཆོག །རན་ཚོད་ཟིན་ན་བྱ་བའི་རབ། །བྱ་བ་སྙོམས་ན་ཕྱི་ཐག་རིང་། །ཕན་
སེམས་ཆེ་ན་རྗེ་བོའི་ཕུལ། །དེ་བས་བག་ཡོད་སེམས་ཀྱིས་སུ། །སྤྱོད་ལམ་ཀུན་ཏུ་
མཛེས་བྱ་སྟེ། །སངས་རྒྱས་ཀྱིས་ཀྱང་གདུལ་བྱ་ཕལ། །སྤྱོད་ལམ་གྱིས་ནི་འདུལ་
བར་མཛད། །གཉའ་ཤིང་གང་ཙམ་བལྟ་བྱས་ནས། །གོམ་པ་སྙོམས་ཤིང་དལ་
བུས་འདོར། །འགྲོ་ན་ལེགས་པར་མཛེས་པ་ནི། །འཁོར་དུ་གླང་པོའི་དབང་པོ་
བཞིན། །སྟན་ལ་གཡོ་མེད་དྲང་པོར་འདུག །བག་ཕེབས་དལ་བུའི་སྤྱོད་ལམ་
ཅན། །འདུག་ན་གསེར་གྱི་རི་བཞིན་དུ། །བརྟན་པར་གྱུར་ན་ཀུན་ཏུ་མཛེས། །
ཟས་ཀྱི་ཚོད་ཟིན་རྒྱུག་བྲེལ་ཉུང་། །སྔ་བར་ལྡང་ཞིང་གོས་ཚགས་བཅོས། །དུས་
སུ་རན་པར་སྨྲ་བ་ཡི། །མི་བདག་དེ་ནི་བདེ་བ་ལྡན། །ཁྱི་ར་བ་དང་རི་དྭགས་
གཤོར། །སྨད་འཚོང་སྡུད་དང་འཁོར་མེད་པར། །དགོན་པའི་ནགས་སུ་རྒྱུ་བ་
རྣམས། །རྒྱལ་པོས་ནམ་ཡང་མི་བྱའོ། །དོན་མེད་ཆུ་ཆེན་བརྒལ་བ་དང་། །སྦྲུལ་
གདུག་གཅན་གཟན་སོགས་དང་རྩེ། །མི་སྲུན་རྟ་ལ་ཞོན་པ་སོགས། །བྱས་ན་
རང་ཉིད་ཉམས་པ་སྲིད། །དེ་བས་རྒྱལ་པོ་རྒྱལ་རིགས་ཀྱི། །ལས་དང་སྤྱོད་ལམ་
མཐའ་དག་ནི། །བཀའ་དང་བསྟན་བཅོས་ལས་གསུངས་བཞིན། །ལེགས་པར་
བསྒྲིམས་ཏེ་བསྲུང་བར་བྱ། །མཐོང་བ་ཙམ་གྱིས་དགའ་བ་རབ་སྐྱེད་པའི། །རྒྱུ་
སྐར་བདག་པོ་འཆི་མེད་ལམ་ན་གནས། །སྐྱེ་རྒུའི་མིག་གི་ཡུལ་དུ་མངོན་མཛེས་
པའི། །ས་ཡི་བདག་པོ་ས་སྟེང་འདིར་ནི་རྒྱུ། །འཁོར་ཚོགས་རྒྱུ་སྐར་དབུས་ན་
200



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
=
མངོན་མཐོ་ཞིང་། །ལུགས་བཟང་ལྷ་ལམ་ཡངས་པོར་གནས་བཞིན་དུ། །ཡ་
རབས་སྤྱོད་པ་བཟང་པོའི་འོད་བཟང་ཅན། །ས་ཡི་བདག་པོ་ཟླ་བ་རྒྱས་པ་
འདིས། །ས་བླའི་ལྷ་རྣམས་དགའ་བ་སྐྱེད་ནུས་ན། །ས་སྟེང་མི་ཡི་འགྲོ་བ་སྨོས་ཅི་
དགོས། །དེ་ཕྱིར་ས་བདག་སྤྱོད་པ་བཟང་པོ་རྣམས། །གང་དུ་བཞུགས་པའི་ཡུལ་
དེར་བཀྲ་ཤིས་འཕེལ། །ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་ལས་སྤྱོད་པ་
བརྟག་པའི་རབ་ཏུ་བྱེད་པ་སྟེ་གསུམ་པའོ།། །།
འཇིག་རྟེན་འཇུག་ལྡོག་བྱ་བ་རྣམས། །ངག་གི་ལམ་ནས་ཤེས་བྱེད་ཕྱིར། །
སྨྲ་བའི་ཚིག་རྣམས་གང་ལའང་། །སྐྱོན་ཡོན་བསམས་ཏེ་སྨྲ་བར་བྱ། །རེས་
འགའ་མ་སྨྲས་དོན་མི་འགྲུབ། །རེས་འགའ་མི་སྨྲ་དོན་དག་བསྒྲུབ། །སྨྲ་དང་མི་
སྨྲ་མ་ཤེས་ན། །སྨྲ་འཆལ་འགྱུར་ཏེ་ཉེས་པ་མང་། །ཚིག་བདེན་པ་ནི་ཡོན་ཏན་
མཆོག །དེ་ཕྱིར་རྒྱལ་རིགས་བདེན་པར་སྨྲ། །བདེན་པར་སྨྲ་རྣམས་བསྟོད་བྱ་
ཞིང༌། །རྫུན་སྨྲ་སྨད་ཅིང་སྤང་བར་བྱ། །གསང་བར་འོས་པ་མ་བཤད་ཀྱང་། །
དགོས་པའི་དབང་གིས་འགལ་བ་མེད། །དེ་མིན་ཐ་མལ་གཏམ་དག་ནི། །ཅུང་
ཟད་རྫུན་ཀྱང་ཐ་ཤལ་རྟགས། །སྐྱེ་བོ་མཁས་ཤིང་དྲང་བ་ལ། །དྲང་པོར་སྨྲས་ན་
མགུ་འགྱུར་ཏེ། །བླུན་ཅིང་གྱ་གྱུར་སྤྱོད་རྣམས་ལ། །ཇི་བཞིན་བཤད་ཀྱང་དགོས་
པ་ཆུང་། །བྱམས་ལྟོས་ཅན་གྱི་སྐྱེ་བོ་ལ། །འཁྱོགས་བཤད་མི་བསྲེ་དྲང་པོར་
བཤད། །ཁ་ནས་ཅི་འབྱུང་ཚོད་ཉུལ་ལ། །དྲང་པོར་མི་བཤད་ཅི་འོས་བརྗོད། །
ཕན་གནོད་མེད་པའི་གཏམ་རྣམས་ལས། །དོན་ཆེན་ཡིད་ལ་བརྣག་པའི་ལས། །
དུས་མིན་པར་ནི་ཁར་དབྱུང་ན། །ཀུན་གྱིས་ཐོས་ཤིང་དོན་མི་འགྲུབ། །ཤིན་ཏུ་
201



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
གསང་བར་འོས་པ་ནི། །རང་ལས་གཞན་པ་སུ་ལའང་མིན། །མཛའ་བས་མཛའ་
བར་ཚིག་སྤེལ་ནས། །ཐ་མ་རྒྱལ་ཁམས་ཁྱབ་པར་འགྱུར། །ཇི་ལྟར་མཛའ་བར་
གྱུར་ཀྱང་ནི། །དགོས་མེད་གསང་ཚིག་སྨྲ་མི་བྱ། །གསང་ཚིག་བུད་མེད་ལ་སྨྲས་
པས། །སྐྱེ་བོ་ཕལ་ཆེར་ཉམས་ལ་ལྟོས། །ཚིག་ཀུན་མི་སྨྲ་གསང་མི་དགོས། །
ཐམས་ཅད་བཤད་པར་བྱ་བའང་མིན། །དུས་ལ་བབ་ནས་གྲོས་བྱེད་ཚེ། །ཆེ་
ཐབས་མི་བྱ་གནད་དོན་བརྗོད། །བསྟོད་པས་འཇིག་རྟེན་མགུ་འགྱུར་ཏེ། །ཕ་
རོལ་དུའང་རང་ཉིད་བདེ། །དེ་བས་གཞན་གྱི་ཡོན་ཏན་ལ། །འཁུ་བར་མི་བྱ་
བསྟོད་པར་བྱ། །གཞན་ལ་བསྟོད་པ་བྱས་གྱུར་ན། །རང་ཉིད་གཞན་གྱིས་བསྟོད་
པར་བྱེད། །གཞན་ལ་ཇི་ཙམ་སྨད་བྱས་པ། །དེ་ཙམ་རང་ཉིད་གཞན་གྱིས་སྨད། །
བསོད་ཆུང་ཕྲག་དོག་ལྡན་པ་རྣམས། །གཞན་ལ་སྨད་པ་འབའ་ཞིག་བྱེད། །དེ་
ཡིས་གཞན་ལ་མི་གནོད་ལ། །རང་གི་གྲགས་པ་བརླག་པར་འགྱུར། །བློ་དང་
བསོད་ནམས་ལྡན་པ་ཡིས། །གཞན་གྱི་ཡོན་ཏན་ཆུང་ངུ་ལའང་། །སྙན་པར་སྨྲ་
ཞིང་ལེགས་པར་བརྗོད། །དེ་ཡིས་རང་ཉིད་སྙན་གྲགས་འཐོབ། །བསྟོད་
བསྔགས་འཇིག་རྟེན་རྒྱན་ཡིན་ཀྱང་། །བླུན་པོ་ང་རྒྱལ་ཅན་ལ་དུག །རྫུན་དང་
འདྲེས་པའི་ཟོལ་ཚིག་གིས། །སུ་ལ་ཡང་ནི་བསྟོད་མི་བྱ། །དངོས་སུ་བསྟོད་ཅིང་
ལྐོག་ཏུ་སྨད། །ལྕེ་གཉིས་སྦྲུལ་དང་མཚུངས་པ་ཡི། །སྐྱེ་བོ་ངན་པ་ཅིར་མི་རུང་། །
དོན་ལྡན་སྨྲ་བ་འཇིག་རྟེན་རྒྱན། །སྦྱིན་སོགས་ཕན་པ་རྒྱ་ཆེ་ཡང་། །ཚིག་རྩུབ་
སྨྲས་ན་གཞན་ཡིད་ལྡོག །མ་བྱིན་མ་ཕན་མ་བསྐྱངས་ཀྱང་། །སྙན་པར་སྨྲ་བས་
འཇིག་རྟེན་སྡུད། །མ་བཏབ་གནད་དུ་ཟུག་པའི་མཚོན། །མ་འཐུང་ཁོང་དུ་སོང་
202



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
བའི་སྨན། །མ་ཟོས་ཡིད་འཕྲོག་སྦྲང་རྩིའི་རོ། །ཚིག་གི་ཁྱད་པར་རྣམས་ལ་ཡོད། །
དགྲ་དང་གཉེན་དུ་གྱུར་པ་ཕལ། །བྱ་བ་གཞན་ལས་བྱུང་བ་ཉུང་། །ཚིག་ལས་
བྱུང་བ་ཤིན་ཏུ་མང་། །དེ་ཕྱིར་ཚིག་རྣམས་བརྟགས་ཏེ་སྨྲ། །དུས་སུ་མ་བབ་པ་
ཡི་གཏམ། །གང་སྨྲ་དེ་ལ་ཀུན་གྱིས་བརྙས། །དུས་སུ་བབས་ཤིང་འཐད་པ་ཡི། །
ངག་ཚིག་བཟང་པོས་རང་གཞན་ཕན། །ཆར་གྱི་རྒྱུན་ཆེན་ཕབ་ན་ཡང་། །སྣོད་
ཆུང་ནང་དུ་ཇི་ལྟར་ཆུད། །བློ་རྒྱུད་དམན་ལ་གདམས་བྱས་ཀྱང་། །ཕན་པ་རྒྱ་
ཆེར་འབྱུང་མི་སྲིད། །བློ་བཟང་དམ་པའི་སྐྱེ་བུ་ལ། །ཟུར་ཙམ་སྨྲས་ཀྱང་ཕན་པ་
ཆེ། །ཕན་ཚིག་སྨན་དང་འདྲ་བ་དེ། །བཤད་དང་ཉན་པར་བྱེད་པའང་དཀོན། །
དབྱེ་ཕྱིར་ཕྲ་མའི་ངག་རྣམས་ནི། །སྨྲ་བ་ལྟ་ཅི་མཉན་མི་བྱ། །གལ་ཏེ་མཉན་
པར་འོས་པ་ལའང་། །བརྟགས་ཤིང་ངེས་པའི་བར་དུ་བསྒུག །ཚིག་རྩུབ་མང་ན་
འཁོར་རྣམས་འབྱེར། །རྫུན་གྱིས་རང་གཞན་ཐམས་ཅད་ཕུང་། །འཁྱལ་བའི་
ངག་གིས་དོན་ཉམས་སྡུད། །དེ་ཕྱིར་དེ་དག་སྤང་བར་བྱ། །འདི་ལས་བརྩམས་
ཏེ་ངག་རྣམས་ལ། །སྐྱོན་དང་ཡོན་ཏན་རབ་མང་པོ། །སོ་སོར་ཤེས་པར་བྱས་
ནས་སུ། །སྨྲ་དང་མི་སྨྲ་ཤེས་པར་བྱ། །རྒྱལ་ཁམས་ཆེ་ལ་བཟང་ངན་གྱི། །སྐྱེ་བོ་
སྣ་ཚོགས་ཡོད་པའི་ཕྱིར། །བླུན་ཞིང་མི་སྲུན་གྱུར་རྣམས་ལ། །ཕན་པའི་ཚིག་
གིས་གདུལ་དཀའ་ཡང་། །རྒྱལ་ཁྲིམས་དྲང་པོའི་ཐིག་བཏབ་ནས། །འདི་ལས་
འགལ་བར་གྱུར་རྣམས་ལ། །ཆད་པ་འདི་ལྟར་འབྱུང་ངོ་ཞེས། །རྣ་བའི་ཡུལ་དུ་
ཐོས་པར་བསྒྲག །ཅི་ནས་བཅོས་སུ་མེད་རྣམས་ལ། །འོས་པའི་ཆད་པ་མ་བཅད་
ན། །མི་སྲུན་འཕེལ་བས་རྒྱལ་ཁམས་འཇིག །དེ་བས་དང་པོར་སྨྲས་བཞིན་བྱ། །
203



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
=
འཁོར་འབངས་གང་ཕན་སྐྱོང་བ་སོགས། །རྒྱལ་པོའི་ཆོས་ལ་ཕན་པའི་མི། །
གང་ཡིན་ཤེས་ནས་དེ་དག་ལ། །ཕན་པའི་ཚིག་གིས་བསྔག་པར་བྱ། །ལས་བྱེད་
དཔོན་དུ་བསྐོས་གྱུར་ཀྱང་། །རང་འདོད་ཁོ་ནས་ཕྱོགས་བཟུང་ན། །དེ་ལ་
གནད་ཀྱི་མཚང་བརྟོལ་ཏེ། །ཕྱིན་ཆད་ལས་འདི་བཟློག་ཅེས་བསྒོ། །རྒྱལ་རིགས་
ཆོས་དང་ལྡན་པ་རྣམས། །འཁོར་ལ་བུ་བཞིན་བྱམས་པའི་ཕྱིར། །དང་པོ་འཇམ་
པོས་བསྒོ་བ་ལས། །ཐོག་མ་ཁོ་ནར་ཚར་གཅོད་མིན། །དེ་ལྟར་བྱས་ན་སྐྱེ་བོ་ཕལ། །
ལོག་པའི་ལམ་ནས་བཟློག་ཀྱང་སྲིད། །ཅིས་ཀྱང་བཟློག་པར་མ་གྱུར་ནའང་། །
བདག་པོར་འཁུ་བའི་བློ་མི་འབྱུང་། །ཡ་རབས་རྣམས་ལ་བསྟོད་བྱ་ཞིང་། །མ་
རབས་རྣམས་ཀྱི་མགོ་འཕང་སྨད། །དེ་ལྟར་ལེགས་ཉེས་ཤན་འབྱེད་པའི། །མི་
བདག་གང་ན་ཡོད་པ་དེར། །སྐྱེ་བོ་ཡ་རབས་དགའ་འགྱུར་ཞིང་། །མ་རབས་
རྣམས་ཀྱང་བག་ཡོད་འགྱུར། །ལྡོག་ན་མ་རབས་སྐྱེ་བོ་ཡིས། །ས་སྟེང་གང་གྱུར་
ཆོས་སྲིད་བརླག །མི་ཡི་དབང་པོས་ལེགས་བརྟགས་ནས། །སྨྲས་པའི་ཚིག་ལས་
འགྱུར་མི་བྱ། །རྒྱལ་པོའི་སྨྲ་བ་ལན་གཅིག་ཅེས། །འཇིག་རྟེན་ན་ནི་ཡོངས་སུ་
གྲགས། །སྔོན་བྱོན་ཆོས་ལྡན་རྒྱལ་རྣམས་ཀྱིས། །བཀའ་ལས་གང་བྱུང་དེ་མི་
བཟློག །བཀའ་ཁྲིམས་ལེགས་བཅད་སླར་འགྱུར་ན། །བཀའ་ལ་རྩིས་ཐང་ཆུང་
བར་འགྱུར། །སྨྲ་བའི་ངག་ལ་མཁས་པ་ཡི། །མི་བདག་དེ་ནི་འཇིག་རྟེན་ན། །
ཉི་མ་བཞིན་དུ་གསལ་གྱུར་ཏེ། །དགོས་པའི་དོན་ཀུན་འགྲུབ་པར་འགྱུར། །
མངོན་ཤེས་མེད་པའི་སྐྱེ་བོ་ཡིས། །འཇིག་རྟེན་ལེགས་ཉེས་རྣམ་པ་ཀུན། །ངག་
ཚིག་ལ་བརྟེན་རྟོགས་པའི་ཕྱིར། །སྨྲས་པའི་ངག་ལ་ལེགས་པར་བརྟག །སྐྱེ་བོ་
204



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
འདུ་ཤེས་སྣ་ཚོགས་པས། །བརྗོད་པའི་ཚིག་ཀྱང་སྣ་ཚོགས་སྨྲ། །ཕལ་ཆེར་བསམ་
པ་དཀར་ན་ཡང་། །བློ་མི་གསལ་བས་གང་བྱུང་སྨྲ། །གཡོན་ཅན་རྣམས་ཀྱིས་
རང་འདོད་དོན། །གྲུབ་པར་བྱ་ཕྱིར་སླུ་ཚིག་སྦྱོར། །ཕལ་ཆེར་ཕྲག་དོག་གྱ་གྱུ་
ཡིས། །གཞན་ལ་གནོད་པ་འབའ་ཞིག་སྨྲ། །ལྷག་པར་སྙིགས་མའི་དུས་འདི་ན། །
གཞི་མེད་རྫུན་གྱིས་རྒྱལ་ཁམས་ཕུང་། །དེ་ཕྱིར་སུ་དང་གང་གིས་ཀྱང་། །སྨྲས་
ཚད་རྗེས་སུ་མི་འབྲང་ལ། །སྨྲས་ཚད་རྫུན་དུའང་མི་བཟུང་བར། །བདེན་ནམ་
རྫུན་པ་གང་ཡིན་པ། །མ་གསལ་བར་དུ་ཡིད་ལ་བཞག །གསལ་བར་གྱུར་ནས་
དོན་ལ་འཇུག །འབངས་ཀྱི་བདེ་སྡུག་ཞུ་ཚིག་རྣམས། །བཤད་ཚུལ་མཁས་དང་
མི་མཁས་དང་། །རྒྱབ་སྐྱོར་མགོ་འདྲེན་བཟང་ངན་གྱི། །ཚིག་གི་གཡམ་ལ་མི་
རྒྱུག་པར། །བདེན་རྫུན་མཐའ་ལ་བསྐྱལ་ཏེ་དཔྱད། །དེ་ཡིས་འབངས་ཀྱི་ལེགས་
ཉེས་དང༌། །ཞུ་བྱེད་བློན་གྱི་ངང་ཚུལ་ཤེས། །རང་ཉིད་ཁྲིམས་ལ་མཁས་པར་
འགྱུར། །བླང་དོར་གནད་ལ་ཕན་པ་ཡི། །མ་ཤེས་གསར་དུ་སྦྲོན་བྱེད་ཚིག །
སྨྱོན་པའི་ངག་ལས་བྱུང་ཡང་རུང་། །རང་དོན་ཤེས་པས་དེ་ཉིད་བཟུང་། །གང་
ཞིག་དེ་བཞིན་བཟུང་བ་ན། །འཕྲལ་ཡུན་གནོད་པར་འགྱུར་བའི་ངག །བླ་མའི་
གསུང་ལས་བྱུང་ན་ཡང་། །སྤང་བར་བྱ་ན་གཞན་ལྟ་ཅི། །ཡུལ་གྱི་བདེ་སྡུག་སྐྱོན་
ཡོན་རྣམས། །ཕལ་ཆེར་དོན་མེད་ངག་ལས་གསལ། །བདེན་པའི་མི་ལ་དྲི་ཞིང་
དཔྱད། །དོན་མེད་ངག་ལས་དོན་རྟོགས་མང་། །དེ་ཕྱིར་རྒྱལ་རིགས་མཁས་པ་
རྣམས། །སུ་ལའང་གཏམ་གྱི་དྲི་རྨེད་དག །འགོག་པའི་ཆེ་ཐབས་མི་སྦྱོར་བར། །
དུས་སུ་འདྲི་བ་མཁས་པའི་གནད། །ཁྱེད་ལ་བསྟོད་དོ་སྨད་དོ་ཞེས། །ནང་མིས་
205



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
=
རྟོགས་པ་སྣ་ཚོགས་ངག །མི་འདྲི་མི་རྨེད་བཏང་སྙོམས་བཞག །དོན་ལྡན་ཡིན་
ན་འདྲི་བར་བྱ། །སྨྲས་པའི་ཚིག་ལས་སྐྱེ་བོ་ཡི། །ནང་གི་བསམ་པ་ཕལ་ཆེར་ཤེས། །
དེ་ལས་བྱ་དང་མི་བྱ་བ། །འགའ་ཞིག་ཁོང་དུ་ཆུད་པར་འགྱུར། །རང་ཉིད་སྨྲ་
བའི་ཚུལ་ལ་ལེགས་མཁས་ཤིང་། །གཞན་གྱིས་སྨྲས་ལ་རིགས་དང་མི་རིགས་
རྟོགས། །སྨྲ་བའི་ངག་ལ་ཚུལ་བཞིན་ལེགས་འཇུག་པ། །ངག་གི་དཔལ་མོ་ལྟ་
བུར་གྲགས་པ་ཐོབ། །གཟུགས་མེད་གྱུར་ཀྱང་གཞན་ཡིད་འཕྲོག་བྱེད་ལ། །
གཏོང་བ་མེད་ཀྱང་རྣམ་མང་སྐྱེ་རྒུ་སྡུད། །འོད་མེད་གྱུར་ཀྱང་ནང་གི་མུན་སེལ་
བའི། །སྨྲ་བ་བཟང་པོ་ངོ་མཚར་རྣམ་མང་ལྡན། །མི་བདག་སྨྲ་ལ་མཁས་པ་
འཇིག་རྟེན་ན། །ཉི་མ་ལས་ཀྱང་ཤིན་ཏུ་འོད་གསལ་ཞིང་། །སྐྱེ་རྒུའི་ཡིད་ཀྱི་མུན་
པ་རྣམས་བསལ་ནས། །དགའ་སྟོན་པདྨའི་ཚལ་ཆེན་རྒྱས་པར་བྱེད། །ལུགས་ཀྱི་
བསྟན་བཅོས་ས་གཞི་སྐྱོང་བའི་རྒྱུན་ལས་བདག་དང་གཞན་གྱི་ངག་བརྟག་པའི་རབ་ཏུ་བྱེད་
པ་སྟེ་བཞི་པའོ།། །།
མི་ཡི་བདག་པོས་རང་གི་ཡུལ། །བདེ་བར་བསྲུང་བར་བྱ་བའི་ཕྱིར། །ཡ་
རབས་ཚུལ་ལ་གནས་རྣམས་ལ། །ཇི་ལྟར་འོས་པའི་གོ་འཕང་སྦྱིན། །དམ་པ་
དཔོན་དུ་བསྐོས་གྱུར་ན། །རང་གི་འབངས་ལ་ལྷག་པར་བྱམས། །ཚུལ་དེས་རང་
གི་ཆོས་སྲིད་བརྟན། །མང་པོས་བཀུར་བའི་རྒྱལ་པོ་བཞིན། །མ་རབས་མཐོ་སར་
བཞག་གྱུར་ན། །རང་གི་རིས་ལ་ལྷག་པར་འཚེ། །ཐ་མ་རང་ཉིད་བརླག་འགྱུར་
ཏེ། །པགས་པ་སྔོན་པོའི་ཝ་བཞིན་ནོ། །བློ་ཁོག་ཡངས་ཤིང་ཕྱི་མཐར་བལྟ། །
བླང་དོར་ཚུལ་བཞིན་དཔྱོད་ལ་མཁས། །རང་འདོད་ཆུང་ཞིང་འབངས་ལ་
206



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
སེམས། །དེ་འདྲ་གང་ཡིན་བློན་པོར་འོས། །རིགས་བཟང་ངོ་ཚ་ཁྲེལ་ཡོད་ཀྱིས། །
ལུས་ཚུགས་སྲུང་ཞིང་ཆོས་ལ་དཀར། །ཡིད་མཐུན་ཡ་རབས་སྤྱོད་པ་ཅན། །
རྒྱལ་རིགས་རྣམས་ཀྱི་བཙུན་མོར་འོས། །སྤྱོད་པ་བཟང་ཞིང་བསྒོ་བ་ཉན། །
འཆལ་གཏམ་སྲུང་ཞིང་རྗེ་ལ་བརྩེ། །བདེན་པར་སྨྲ་བའི་སྐྱེ་བོ་རྣམས། །ནང་མི་
མདུན་ན་འདོན་ལ་དབང་། །བརྡ་སྤྲོད་གཞུང་ལ་མ་རྨོངས་ཤིང་། །སྙན་ངག་ལ་
སོགས་རིག་བྱེད་ཤེས། །ཡིག་གཟུགས་འབྲི་ལ་ལེགས་མཁས་པ། །སྨྱུག་འཛིན་
དྲུང་ཡིག་པ་རུ་བཤད། །ལུགས་བཞིན་གཏོང་ལ་མི་འཇུང་ཞིང༌། །ནོར་རྫས་
དོན་མེད་ཆུད་མི་གཟན། །དུས་ལ་སྒྲིན་ཞིང་བློ་ལྡན་པ། །མཛོད་འཛིན་ཕྱག་
ཚད་བྱ་བར་འཐད། །ཁྲིམས་ལ་མཁས་ཤིང་ཕྱོགས་ལྷུང་མེད། །དྲང་ཞིང་བརྟག་
དཔྱད་གཟོབ་པ་དང་། །རྒྱུ་འབྲས་བླང་དོར་ཚུལ་བཞིན་སེམས། །དེ་འདྲས་ཞལ་
ལྕེ་བཅད་ན་ལེགས། །སྙིང་སྟོབས་ཆེ་ཞིང་ཞེ་གནག་ལ། །ཕ་རོལ་གནོན་པའི་སྒྱུ་
ཐབས་ཤེས། །སེམས་བརྟན་འགྱུར་འགྱུར་མེད་པ་རྣམས། །དམག་དཔོན་ངག་
གི་གོ་སར་དབང་། །བློ་གྲོས་རྒྱ་ཆེ་བསམ་པ་དཀར། །བསོད་ནམས་རྒྱས་ཞིང་
ཀླུང་རྟ་དར། །ལྷ་དང་སྲུང་མ་འཁོར་གྱུར་པ། །གང་ཡིན་གྲོས་བྱེད་གྲོགས་སུ་
འོས། །བསླབ་ལྡན་མང་ཐོས་རྣལ་འབྱོར་ཅན། །ཆོས་ཀྱི་བྱ་བར་གཅིག་ཏུ་གཞོལ། །
ཁྲིམས་ཀྱི་ཞུ་སྣ་མི་བྱེད་པ། །དེ་འདྲ་ཡོངས་འཛིན་བླ་མར་བྱ། །རྒྱལ་པོའི་ཕོ་
བྲང་དག་ཏུ་ནི། །རྩིས་རིག་རྣམས་ལ་མཁས་པ་དང་། །གསོ་དཔྱད་ཚུལ་བཞིན་
ཤེས་པ་སོགས། །གཙུག་ལག་མཁས་རྣམས་རྒྱུན་དུ་བཞག །སྒོ་པ་དང་ནི་ཉུག་
རུམ་པ། །བང་མི་བྲན་དང་ལས་བྱེད་སོགས། །སོ་སོའི་མཚན་ཉིད་ཇི་ལྟ་བུར། །
207



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བཤད་པ་བཞིན་དུ་བཞག་པར་བྱ། །གང་ན་རྒྱུ་འབྲས་མི་བསྣོལ་ཞིང༌། །སྤྱི་ལ་
སྙོམས་པའི་སེམས་ཡོད་པ། །དེ་འདྲ་དཔོན་དུ་བསྐོས་གྱུར་ན། །གྲོང་ངམ་གྲོང་
ཁྱེར་དག་ཏུ་བདེ། །འདི་དག་རྣམས་ལས་བཟློག་པ་ལ། །གང་བྱུང་གོ་ས་སྟེར་
གྱུར་ན། །སོ་སོའི་ལས་དོན་མི་འགྲུབ་ཅིང་། །རྒྱལ་སྲིད་དམའ་བའི་རྒྱུ་རུ་འགྲོ། །
དེ་ཕྱིར་མི་བདག་མཁས་པ་ཡིས། །ཡོན་ཏན་བདག་གི་གོ་རིམ་བཞིན། །མི་ལ་གོ་
འཕང་སོ་སོར་སྦྱིན། །སྟེས་དབང་གོ་ས་སྟེར་མི་བྱ། །ནང་ལ་གཏོང་བའི་སྨན་
བཞིན་དུ། །སོ་སོའི་རང་སྐལ་ཡོན་ཏན་གནད། །ཇི་ལྟར་ཚང་བས་དོན་འགྲུབ་
ཀྱི། །ཐམས་ཅད་འགྲུབ་པའི་མི་དེ་དཀོན། །སྙིགས་མའི་དུས་ཀྱི་རྒྱལ་རིགས་
རྣམས། །རང་བློ་གང་ལ་འཐད་པའི་མིས། །ཅི་བྱེད་ཁ་ལོ་བསྒྱུར་ནས་སུ། །ཐ་
མར་རང་གཞན་འགྱོད་པར་སྦྱོར། །ས་སྐྱོང་བློ་དང་ལྡན་པ་རྣམས། །རྟག་ཏུ་
རང་དབང་ཡོད་བྱས་ནས། །གཞན་ངོའི་དབང་དུ་མི་བཏང་ཡང་། །གཞན་དག་
མགུ་བར་བྱེད་ལ་མཁས། །ལུས་ཀྱི་རྒྱན་དང་བྲན་གྱི་ཚོགས། །ཇི་ལྟར་འོས་པའི་
གནས་སུ་བཞག །མངགས་པའི་ཕོ་ཉ་བཟོ་ཡི་སྤྱད། །ཇི་ལྟར་འཚམས་པའི་ལས་
ལ་སྦྱར། །མི་ཡི་བདག་པོའི་ལས་བྱེད་རྣམས། །གང་ཡང་རུང་བས་མི་ཆོག་གི། །
རྡོ་ལས་གསེར་ལྟར་བཀྲབས་ནས་སུ། །ཡོན་ཏན་ལྡན་པ་བཞག་པར་བྱ། །བརྒྱ་
སྟོང་ནང་ནས་རེས་འགའ་ཙམ། །ཡོན་ཏན་ཆེ་ལྡན་འབྱུང་ན་ཡང་། །ཁྲོན་སྦལ་
གྱིས་ནི་རྒྱ་མཚོ་བཞིན། །མི་རྣམས་ཕལ་གྱིས་དེ་མི་ཤེས། །བྱ་བའམ་སྐྱེས་བུའི་
བཟང་ངན་ནི། །མངོན་དུ་གྱུར་ཚེ་སུས་ཀྱང་ཤེས། །ས་བོན་ལ་ནི་ནུས་པ་བཞིན། །
སྔ་ནས་ཤེས་ན་མཁས་པ་ཡིན། །ཅང་ཤེས་རྟ་དང་སྐྱེས་བུ་མཆོག །ཕལ་པའི་
208



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
ཚུལ་དང་སྦྱར་མི་རུང་། །སྐྱེ་བོ་ངན་དང་སྲིན་མོའི་གཟུགས། །ཡ་མཚན་གནས་
སུ་འཛིན་མི་རུང་། །བློ་ལྡན་གཙུག་ལག་ཤེས་པ་དང༌། །བསོད་ནམས་ཆེ་ཞིང་ཡ་
རབས་རྣམས། །ཡུལ་གྱི་རྒྱན་དུ་གྱུར་པས་ན། །དེ་ལ་རྒྱལ་པོ་དགའ་བར་བྱ། །
ཡ་རབས་ཡོན་ཏན་ཅན་ལ་དགའ། །མ་རབས་རྐུ་ཁྲམ་རྔོན་པར་དགའ། །ཆགས་
ཅན་སྨད་འཚོང་མ་ལ་དགའ། །འཇུངས་པ་ཟས་དང་ནོར་ལ་དགའ། །སྙིགས་
མའི་དུས་ཀྱི་རྒྱལ་རིགས་ཕལ། །བཟང་པོ་བྱེད་ལ་རྗེས་འཛིན་མེད། །ངན་བྱེད་
ཚར་གཅོད་མེད་གྱུར་ཚེ། །བཟང་པོ་རྣམས་ཀྱང་ཡིད་ཆད་འགྱུར། །གང་ན་མི་
བདག་བཟང་པོ་ཡིས། །བཟང་བྱེད་རྣམས་ལ་ཐུགས་བརྩེ་ན། །བཟང་པོའི་
ཕྱོགས་རྣམས་སྤྲོ་འགྱུར་ཞིང་། །ངན་པའང་བཟང་པོའི་ཕྱོགས་སུ་གཞོལ། །གང་
ན་མི་བདག་ངན་པ་ཡིས། །ངན་པ་རྣམས་ལ་རྗེས་བརྩེ་ན། །ངན་པའི་ཕྱོགས་
རྣམས་སྤྲོ་འགྱུར་ཞིང་། །བཟང་པོའང་ངན་པའི་ཕྱོགས་སུ་གཞོལ། །ལས་ཀྱི་
དབང་གིས་རྒྱལ་པོས་གཞན། །བརྩེ་བའི་གནས་སུ་གྱུར་ན་ཡང་། །ཇི་ལྟར་འོས་
པར་དགའ་བྱ་ཡི། །མི་འོས་དབང་གཏད་ཅི་ལ་བྱ། །ནང་མི་འཁོར་གྱི་སྐྱེ་བོ་ཡིས། །
མི་རིགས་བྱ་བ་བྱེད་ན་ཡང་། །ཤིན་ཏུ་ཚར་གཅོད་མི་བྱ་སྟེ། །འཇམ་པོའི་
ཐབས་ཀྱིས་རྒྱང་དུ་འདོར། །ཉེ་བའི་འཁོར་དུ་གྱུར་རྣམས་ལ། །རྒྱུ་མཚན་ཆུང་
དུས་ཁྲོ་མི་བྱ། །འཁོར་རྣམས་བུ་བཞིན་ལེགས་བསྐྱངས་ན། །ཀུན་གྱིས་རྒྱལ་པོ་
ཕ་བཞིན་སེམས། །བློན་དང་ལས་བྱེད་མི་རྣམས་ལ། །རྟག་ཏུ་བརྩེ་བས་བསྐྱང་
བྱ་སྟེ། །གང་ཕྱིར་རྒྱལ་པོའི་བདེ་སྡུག་ནི། །འཁོར་གྱི་སྐྱེ་བོའི་ལག་ན་གནས། །
ལས་བྱེད་རྣམས་ལ་ཅི་འོས་པའི། །ཟ་ཐོང་དང་ནི་ལེགས་པའི་ལས། །བསྒྲུབས་
209



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
པའི་དགའ་སྟོན་གནང་སྦྱིན་རྣམས། །རྒྱལ་པོས་དགག་པར་མི་བྱའོ། །ལེགས་
བྱས་བརྗེད་པར་མི་བྱ་བར། །དྲིན་དུ་གཟོ་ཞིང་བསྔགས་པ་བརྗོད། །འཁོར་ལ་
བྱམས་པས་སྙོམས་ཁྱབ་ན། །འཁོར་རྣམས་འདུ་ཞིང་དོན་ཀུན་འགྲུབ། །འཁོར་
རྣམས་ཀྱིས་ཀྱང་རྒྱལ་པོ་ལ། །བུ་གཅིག་བཞིན་དུ་བརྩེ་བྱ་སྟེ། །འཁོར་གྱི་ཆེ་བ་
གང་ཐོབ་པ། །རྒྱལ་པོ་ཉིད་ཀྱི་དཔལ་ལས་བྱུང་། །རྒྱལ་རིགས་མི་སྤུན་གྱུར་ན་
ཡང་། །འཁོར་གྱིས་རྒྱལ་པོ་ཇི་ནུས་བསྲུང་། །མིག་ལ་ནད་ནི་བྱུང་གྱུར་ཀྱང་། །
བཅོས་པར་བྱ་ཡི་འབྱིན་མི་རིགས། །བློན་དང་ཞལ་ལྕེ་གཅོད་རྣམས་ཀྱིས། །
ལེགས་ཉེས་ཚུལ་བཞིན་རྟིང་གཅོད་བྱ། །གཉེན་གྱི་ངོ་དང་གསུག་འབུལ་ལ། །ལྟ་
ན་རྒྱལ་ཁམས་བརླག་པར་འགྱུར། །རྒྱལ་པོའི་ཆོས་ལ་མི་ལྟ་བའི། །རང་འདོད་
ཆེ་དེ་བློན་ཡིན་ན། །རྐུ་དང་རྔོན་པ་སྨད་འཚོང་མ། །བློན་གྱི་གོ་སར་རྩིས་མི་
དབང་། །རང་འདོད་མེད་པར་རྒྱལ་ཁམས་ལ། །ལྟ་ཞིང་སྙོམས་པ་བློན་པོ་ཡིན། །
རྒྱལ་ཁམས་བདེ་བའི་ཐབས་བྱས་ན། །རང་དོན་ཕུན་ཚོགས་ཞར་ལ་འབྱུང་། །
གང་ན་ཚུལ་དང་མཐུན་པ་ཡི། །བློན་པོ་རིན་ཆེན་གཅིག་ཡོད་ཀྱང་། །རྒྱལ་པོའི་
ཆོས་ལ་ཕན་པས་ན། །རྒྱལ་ཁམས་དེ་ན་དེ་ཉིད་བཙུན། །མི་ལ་བཟང་ངན་སྣ་
ཚོགས་ཀྱི། །སྐྱོན་ཡོན་ཁོང་ན་གནས་གྱུར་པ། །ཁ་ནས་བཤད་པ་ཅི་འདྲ་ཡང་། །
ལག་གི་བྱ་བས་ངེས་པར་རྟོགས། །དེ་ཕྱིར་རྒྱལ་པོ་རྒྱལ་རིགས་ཀྱི། །ལས་བྱེད་
བློན་དུ་འོས་མི་འོས། །ཡོངས་སུ་བརྟགས་ནས་འབྱེད་བྱ་ཡི། །གང་བྱུང་བྱས་ན་
རྒྱལ་སྲིད་དམའ། །དེ་ལྟར་ཤེས་ནས་རྒྱལ་པོ་ཡིས། །བཟང་པོ་རྣམས་ལ་དབང་
གཏད་ཅིང་། །ངན་པ་རྣམས་ལ་དབང་མི་བསྐུར། །རྒྱལ་ཁམས་བདེ་འདོད་དེ་
210



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
ལྟར་བྱ། །རྒྱལ་པོ་རབ་ཏུ་གྱུར་པ་རྣམས། །ཆོས་ལ་སེམས་པ་གཙོ་བོར་བྱེད། །
རྒྱལ་ཁམས་བདེ་བའི་ཐབས་ལ་བརྩོན། །དེ་ཡིས་རྒྱལ་སྲིད་ཡར་ཟླ་བཞིན། །རྒྱལ་
པོ་འབྲིང་དུ་གྱུར་པ་རྣམས། །མངའ་ཐང་རྒྱས་པའི་ཐབས་ལ་སེམས། །རང་གི་
སྡེ་རིས་ལེགས་པར་སྐྱོང་། །དེ་ཡིས་རྒྱལ་སྲིད་ཡུན་དུ་བརྟན། །རྒྱལ་པོ་ཐ་མར་
གྱུར་པ་རྣམས། །འབངས་ལ་མི་སེམས་ནོར་ལ་སེམས། །རྩ་བ་ཉམས་པའི་ཤིང་
བཞིན་དུ། །དེ་ཡིས་རྒྱལ་སྲིད་མྱུར་དུ་འཇིག །འབངས་ལ་ཆད་པས་མནར་བ་ཡི། །
ནོར་གྱིས་རྒྱལ་པོ་བརྔན་བྱས་པས། །མི་བདག་ངན་པ་མགུ་འགྱུར་ཏེ། །ཀྱེ་མ་
སྙིགས་མའི་བློ་གྲོས་མཚར། །མི་ལ་ཆོས་ནི་གཙོ་བོ་སྟེ། །ཆོས་ཀྱིས་འདི་ཕྱི་ཀུན་ཏུ་
ཕན། །དེ་འོག་མངའ་ཐང་སྙན་གྲགས་གཙོ། །དེ་ཡིས་ཚེ་འདིར་དཔལ་དང་ལྡན། །
དེ་གཉིས་གཙོ་བོར་མི་བྱེད་པར། །ནོར་ལ་བལྟས་ནས་ཁྲིམས་འཕྱུགས་པ། །སྐྱེ་
རྒུའི་དབང་པོར་མི་འོས་པས། །ཆེན་པོའི་གོ་སར་མི་དབང་ངོ༌། །དེ་སླད་རྒྱལ་
པོའམ་བློན་པོའམ། །གྲོང་གི་རྗེ་བོ་ཡིན་ཀྱང་རུང་། །འོས་ཤིང་དབང་བའི་ནོར་
བླང་གི །གནས་མིན་ནོར་ལ་བསམ་མི་བྱ། །མི་ལས་ཆེ་བའི་གོ་ས་ནི། །རིན་
ཆེན་གསེར་གྱིས་ཉོས་ནའང་དཀོན། །ཆེན་པོའི་གོ་སར་བཞག་པ་གང་། །དེ་
ཉིད་རྒྱལ་པོའི་བདག་རྐྱེན་ཡིན། །བཀྲེན་པ་རྣམས་ལ་ཟས་གཙོ་སྟེ། །འབྱོར་ལྡན་
རྣམས་ལ་རིན་ཆེན་གཙོ། །ཡ་རབས་རྣམས་ལ་གོ་འཕང་གཙོ། །དེ་ཕྱིར་གོ་ས་དེ་
སྲུང་གི །གོ་ས་ཐོབ་ནས་ཕ་རོལ་ལ། །ཇི་ལྟར་ཕན་པར་འགྱུར་སྙམ་དུ། །སྦྱིན་
པའི་བསམ་པ་བསྐྱེད་བྱ་ཡི། །འཕྲོག་པའི་བསམ་པ་བསྐྱེད་མི་བྱ། །གོ་འཕང་
མཐོན་པོར་གནས་རྣམས་ཀྱིས། །ཕ་རོལ་ཚུལ་བཞིན་བསྐྱངས་བྱས་ན། །ཟས་
211



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
་
ནོར་མ་བསྡུས་ངང་གིས་འདུ། །ནོར་མེད་གྱུར་ནའང་གོ་འཕང་བརྟན། །དེས་ན་
ཆེན་པོའི་གོ་ས་ལ། །གནས་པ་རྣམས་ཀྱིས་ཚུལ་བཞིན་དུ། །རྒྱལ་པོའི་ཆོས་དང་
རྒྱལ་ཁམས་ལ། །ཕན་པ་འབའ་ཞིག་བསམ་པར་བྱ། །ལུགས་བཞིན་བྱེད་པའི་ས་
སྐྱོང་ལ། །དེ་ཡི་ཉེ་དུའི་ཚོགས་རྣམས་ཀྱིས། །སྣ་ཚོགས་བསམ་པའི་ཕྱོགས་བཟུང་
བའི། །གནས་མིན་ངོ་ཆེན་ཞུ་མི་བྱ། །གལ་ཏེ་ཕ་མའམ་བླ་མས་ཀྱང་། །མི་འོས་
པ་ཡི་ཞུ་སྦྱོར་ན། །རྒྱལ་པོས་དེ་ལ་གནད་བཀྲོལ་ཏེ། །ཁྲིམས་འགལ་བྱ་བ་སྐབས་
མི་དབྱེ། །ཁྲིམས་དང་ལུགས་ལས་མི་འགལ་བའི། །ཕན་པ་གང་དང་ཅི་ཡིས་
ཀྱང་། །གཉེན་དང་འཁོར་གྱི་སྐྱེ་བོ་ཡིས། །བསམ་པ་ཡོངས་སུ་རྫོགས་པར་བྱ། །
རྒྱལ་པོའི་གྲོས་སུ་གཏོགས་རྣམས་ཀྱིས། །རང་འདོད་ཕྱོགས་ཞེན་མི་སྨྲ་བར། །
བཟང་ངན་བླང་དོར་བྱ་བའི་གནད། །གང་ཤེས་ཚུལ་བཞིན་ཞུ་བར་བྱ། །རྒྱལ་
པོས་བླ་མར་བཟུང་རྣམས་ཀྱིས། །རྒྱལ་པོ་དེ་ཉིད་ཚེ་འདི་དང་། །ཁྱད་པར་
འཇིག་རྟེན་གཞན་དག་ཏུ། །བདེ་བའི་ཐབས་ལ་ཡང་དག་བསམ། །ཆོས་མིན་
བྱས་ན་མི་རིགས་ཞེས། །རྒྱལ་པོ་ལ་ནི་གཞེན་བསྐུལ་གདབ། །ཆོས་དང་མཐུན་
པའི་བྱ་བ་ལ། །ཇི་ལྟར་ནུས་པར་བཀོད་པར་བྱ། །སྲོག་ལ་བབ་པའི་ཆད་ལས་
སོགས། །ལུགས་དང་མི་འགལ་འགའ་ཞིག་ལས། །འཇིག་རྟེན་ཁྲིམས་ཀྱི་བྱ་བ་ལ། །
ངོ་ཆེན་བླ་མས་གསུང་མི་བྱ། །བླ་མ་ཤིན་ཏུ་གཉན་པའི་ཕྱིར། །བཀའ་ལས་
བཟློག་པར་མི་རིགས་པས། །ཞུ་བ་མང་ན་རྒྱལ་པོས་ཀྱང་། །བགྱི་བར་དཀའ་བ་
དག་ཏུ་འགྱུར། །དེ་ཕྱིར་བླ་མས་རྒྱལ་པོ་བསྲུང་། །རྒྱལ་པོས་བླ་མ་བསྲུང་བགྱིས་
ན། །ཚེ་འདིར་ཐུགས་མཐུན་བཀྲ་ཤིས་ལ། །ཕྱི་མའི་དུས་ན་བདེ་བར་འགྱུར། །
212



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
གང་ལ་རྒྱལ་པོ་ཐུགས་བརྩེ་བ། །དེ་ཡིས་རྒྱལ་པོ་དེ་ཉིད་ལ། །གང་ཕན་འབའ་
ཞིག་བསྒྲུབ་བྱ་སྟེ། །བདག་ལ་ཐུགས་ནི་བརྩེའོ་ཞེས། །རང་དོན་སྣ་ཚོགས་ཞུ་
སྦྱོར་གྱིས། །རྒྱལ་པོ་གནས་མིན་སྦྱོར་བྱེད་པ། །དེ་འདྲ་ཁྲེལ་མེད་ཡིན་པའི་ཕྱིར། །
རྒྱལ་པོས་ཤེས་ནས་དོར་བར་བྱ། །འཁོར་དང་བཅས་ཏེ་རྒྱུད་དག་པ། །བཟང་
པོའི་གསེར་དང་མཚུངས་རྣམས་ཀྱིས། །སྐྱེ་རྒུ་སྐྱོང་བའི་ཐབས་བསྟན་པའི། །
ལུགས་ཀྱི་བསྟན་བཅོས་བརྟག་པར་བྱ། །དེ་ལྟར་རྒྱལ་རིགས་བསོད་ནམས་ལྡན་
པ་ཡིས། །བློ་གྲོས་སྟོབས་ཀྱིས་སྐྱེ་བོ་ལེགས་བརྟགས་ནས། །ཡོན་ཏན་ལྡན་པའི་
འཁོར་གྱིས་ལེགས་མཛེས་པ། །སཱ་ལའི་ཤིང་ཆེན་བཞིན་དུ་མངོན་པར་མཐོ། །
འཁོར་བཟང་དག་དང་ངེས་པར་ལྡན་གྱུར་ན། །དམན་པའི་མི་ཡང་རྒྱལ་རིགས་
ཆེ་དང་མཉམ། །རྒྱལ་པོ་བཟང་ཞིང་འཁོར་ཡང་བཟང་གྱུར་ན། །ཡངས་པའི་ས་
ཆེན་དཔུང་པས་འཛིན་པར་ནུས། །རྒྱལ་པོ་གཅིག་པུས་ས་རྣམས་མཐའ་དག་
གི །སྐྱེ་རྒུའི་ལེགས་ཉེས་གཏན་ལ་དབབ་པར་དཀའ། །འཁོར་ཚོགས་བཟང་པོ་
འཁོར་དུ་བསྡུ་བྱས་ན། །འཁོར་གྱི་དཀྱིལ་འཁོར་ཀུན་ཏུ་དགེ་བར་འགྱུར། །མི་
ཡི་བདག་པོས་འཁོར་རྣམས་ལེགས་བསྐྱང་ཞིང་། །འཁོར་གྱི་སྐྱེ་རྒུས་རྗེ་ལ་མངོན་
མཆོད་པ། །དེ་དང་ལྷན་ཅིག་བདེ་དང་སྐྱིད་པ་ཡིས། །རྒྱལ་ཁམས་ཕྱུར་བུར་
གང་བ་བཞིན་དུ་འགྱུར། །ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་ལས་འཁོར་གྱི་
སྐྱེ་བོ་བརྟག་པའི་རབ་ཏུ་བྱེད་པ་སྟེ་ལྔ་པའོ།། །།
ཐབས་ཀྱི་རྣམ་འཕྲུལ་བསྟན་པའི་མདོར། །བྱང་སེམས་བདག་ཉིད་ཆེན་པོ་
གང་། །མུ་སྟེགས་འདུལ་བའི་གཟུགས་བཟུང་བ། །བདེན་པར་སྨྲ་བའི་སྐྱེས་བུ་
213



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ལ། །མི་བདག་གཏུམ་པོ་རབ་སྣང་གིས། །རྒྱལ་པོ་རྣམས་ཀྱིས་སྐྱེ་རྒུ་ནི། །ཇི་
ལྟར་བསྐྱང་བར་བྱ་ཞེས་སུ། །དྲིས་ཤིང་བསྟན་པའི་དོན་རྣམས་ནི། །གསལ་བར་
འདི་རུ་བརྗོད་བྱ་ན། །མི་བདག་རྣམས་ཀྱིས་གུས་པས་ཉོན། །སྐྱེ་རྒུ་ཞེས་ནི་བྱ་བ་
ཡང་། །ཕུང་པོ་ལྔ་སྟེ་འདི་ལ་གཉིས། །སྐྱེ་བ་བཞིས་བསྡུས་སེམས་ཅན་དང་། །
འབྱུང་ལྔས་བསྡུས་པ་སྣོད་ཀྱི་ཁམས། །སྐྱོང་ཚུལ་རང་རང་ལས་དང་ནི། །སྐྱེ་
རྒུའི་བདག་པོས་སྐྱོང་བ་གཉིས། །དང་པོ་སྒྲ་མི་སྙན་པ་དང་། །བསྐལ་པ་དང་
པོའི་མི་རྣམས་བཞིན། །ལོངས་སྤྱོད་དག་གིས་མི་ཕོངས་ལ། །ཕན་ཚུན་འཚེ་དང་
རྩོད་པ་མེད། །གཞན་ཡང་བསྐལ་བཟང་དུས་ཀྱི་མི། །ཕ་མ་བཀུར་ཞིང་དགེ་
ཆོས་སྤྱོད། །རྒྱལ་པོར་གདགས་པ་མེད་ན་ཡང་། །རང་རང་ལས་ཀྱིས་བདེ་བར་
སྐྱོང་། །གཉིས་པ་དེ་རྣམས་མ་གཏོགས་གཞན། །སྐྱོང་ལ་སྐྱེ་རྒུའི་བདག་ཅེས་བྱ། །
འདི་ལ་འཁོར་ལོས་སྒྱུར་བ་དང་། །རྒྱལ་པོ་ཆེ་དང་ཁམས་ཀྱི་རྒྱལ། །རྒྱལ་ཕྲན་
བཞི་ལས་འཁོར་སྒྱུར་ནི། །ཚེ་ལོ་བརྒྱད་ཁྲི་ཡན་ཆད་འབྱུང་། །མི་བདག་གསེར་
གྱི་འཁོར་ལོ་ཅན། །ཀུན་གྱི་སྤྱི་ནས་དབང་བསྐུར་བ། །མཐའ་འམ་གླིང་བཞི་
ལས་རྒྱལ་ཞིང་། །དགེ་བཅུའི་ཆོས་ཀྱི་ལམ་ལ་ནི། །རང་ཉིད་གནས་ཕྱིར་ཆོས་
དང་ལྡན། །གཞན་ཡང་དེར་འགོད་ཆོས་ཀྱི་རྒྱལ། །ཕྱོགས་ལས་རྒྱལ་བྱེད་འཁོར་
ལོ་དང་། །བཞོན་མཆོག་ངོ་མཚར་གླང་པོ་ཆེ། །རྩེ་དགའི་མཆོག་གྱུར་བཙུན་མོ་
དང་། །སྣང་བྱེད་ཡོ་བྱད་མཆོག་ནོར་བུ། །ལོངས་སྤྱོད་མཆོག་ལྡན་ཁྱིམ་བདག་
དང༌། །དཔའ་མཛངས་བདེ་བྱེད་བློན་པོ་མཆོག །ཤུལ་ལམ་བདེར་བགྲོད་རྟ་
མཆོག་སྟེ། །རིན་ཆེན་སྣ་བདུན་དག་དང་ལྡན། །ས་རྣམས་མཐའ་དག་ཀུན་ནས་
214



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
-
-
--
སུ། །རང་གི་རིས་སུ་ཕབ་འགྱུར་ཏེ། །ཇི་ལྟར་ཞེ་ན་ཕྱིར་རྒོལ་བས། །གནོད་
མེད་རྡོ་བ་མེད་པར་ནི། །ནན་གྱིས་བགྱི་བས་འཚེ་བ་མེད། །མཚོན་གྱིས་འཚེ་
དང་ཆད་པ་ཡིས། །མནར་བ་དག་ནི་མེད་བཞིན་དུ། །མི་རིགས་གསུམ་སྤང་
ཆོས་མཐུན་གྱིས། །ཕྱོགས་སུ་མ་ལྷུང་སྙོམས་པས་སོ། །གང་ཞིག་གླིང་བཞིར་
གནས་པ་ཡི། །རྒྱལ་པོ་རྒྱལ་ཕྲན་ཇི་སྙེད་པས། །འཁོར་ལོས་སྒྱུར་བའི་རྒྱལ་པོ་
དེར། །བདག་གནས་འབྱོར་པ་དང་ལྡན་པ། །སྐྱེ་བོའི་ཚོགས་ཀྱིས་གང་བ་འདི། །
བཞེས་ལ་བདག་ཅག་སྐྱོང་མཛོད་དང་། །བདག་ཅག་ལྷ་ཉིད་ཞབས་འབྲིང་དུ། །
མཆི་བར་འཚལ་ཞེས་འདུད་པར་བྱེད། །འཁོར་སྒྱུར་དེ་ཡིས་དེ་ཀུན་ལ། །
རང་རང་མངའ་རིས་གཏོགས་པ་རྣམས། །ཆོས་དང་མཐུན་སྐྱོང་མི་མཐུན་མིན། །
ཆོས་མིན་སྤྱོད་ལ་མ་དགའ་བར། །འཁོར་ཀུན་སྙོམས་པར་སྐྱོང་གྱིས་དང་། །
ཁྱོད་ཀྱང་བདག་གི་ཞབས་འབྲིང་དུ། །འགྱུར་ཞེས་གནང་བ་སྦྱིན་པར་བྱེད། །དེ་
ལས་གཞན་པའི་རྒྱལ་པོ་རྣམས། །རང་གི་རིགས་ལ་དབང་བའམ། །བསོད་
ནམས་སྟོབས་ཀྱིས་གང་ཐོབ་པའི། །མངའ་ཡུལ་དེ་ལ་དབང་སྒྱུར་རོ། །རྒྱལ་པོ་
རྣམས་ནི་ཅི་ཞིག་ལ། །གནས་ནས་སྐྱེ་རྒུ་སྐྱོང་ཞེ་ན། །འཁོར་ལོས་སྒྱུར་བ་མ་
གཏོགས་གཞན། །བསྟན་བཅོས་ལ་ནི་གནས་ནས་སུ། །སྐྱེ་རྒུ་སྐྱོང་བར་བྱེད་པ་
སྟེ། །ཅི་ཡི་ཕྱིར་ན་འཇིག་རྟེན་དུ། །འཁོར་ལོས་སྒྱུར་བ་བྱུང་བའི་ཚེ། །མི་
རིགས་པ་གསུམ་མེད་ཕྱིར་རོ། །མི་རིགས་གསུམ་ཞེས་གང་ཞེ་ན། །མི་དགེ་བཅུ་
ལ་མངོན་དགའ་བ། །ཆོས་མིན་གྱི་ནི་ཆགས་པ་ཡིན། །རང་གི་འབྱོར་པས་ཆོག་
མི་ཤེས། །མི་རིགས་པ་ཡི་འདོད་ཆེན་ཉིད། །ལོག་པའི་བསྟན་བཅོས་ལ་བསྟེན་
215



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
--
-
-
-
-
པ། །ལོག་པའི་ཆོས་ཀྱིས་འཁོར་བ་ཞེས། །དེ་ལྟར་དེ་གསུམ་སྤྱོད་པ་ཡི། །སེམས་
ཅན་དེ་དུས་མ་མཆིས་པས། །དེ་ཀུན་འཁོར་ལོས་སྒྱུར་བ་དེའི། །རང་གི་ཆོས་ཀྱི་
ཆེ་བས་ནི། །རྒྱལ་པོའི་སེམས་དང་བཀའ་ལས་ནི། །འདའ་བ་སུ་ཡང་མི་འབྱུང་
ལ། །རྒྱལ་པོའི་བྱ་བར་ཚེགས་མེད་པར། །ཀུན་ཀྱང་མཐུན་པར་གནས་པའི་ཕྱིར། །
བསྟན་བཅོས་དག་ལ་མི་ལྟོས་སོ། །གང་ཚེ་ཆོས་མིན་ཆགས་པ་སོགས། །སེམས་
ཅན་རྣམས་ལ་ལྡན་པའི་ཚེ། །རྒྱལ་པོ་རྣམས་ཀྱི་སེམས་ལ་ནི། །བཞག་ཅིང་ཕན་
པར་བྱ་བའི་སླད། །ཐུགས་བརྩེ་མཁྱེན་པར་ལྡན་པ་ཡི། །དྲང་སྲོང་ཆེན་པོ་
རྣམས་ཀྱིས་ནི། །ལུགས་དང་ལུགས་མིན་ཤེས་པའི་ཕྱིར། །རྒྱལ་པོའི་ལུགས་ཀྱི་
བསྟན་བཅོས་བྱེད། །སྐྱེ་རྒུ་སྐྱོང་བར་བྱེད་པ་ཡི། །བསྟན་བཅོས་དེ་ཡང་གང་ཞེ་
ན། །མི་རིགས་པ་ཡི་ཆགས་པ་དང་། །སྡང་དང་རྨོངས་པའི་གཉེན་པོ་རུ། །མ་
ཆགས་མ་སྡང་རྨོངས་མེད་དེ། །གཉེན་པོ་གསུམ་གྱི་རང་བཞིན་དང༌། །རབ་
དབྱེ་ཕན་ཡོན་གསུམ་དུ་སྟོན། །གཉེན་པོ་གསུམ་གྱི་ཀུན་སློང་ནི། །བག་ཡོད་པ་
དང་སྙིང་རྗེ་ཡིན། །བདག་ཡོད་ཅེས་པ་གང་ཞེ་ན། །མི་དབང་དེས་ནི་འདི་སྙམ་
དུ། །ལོངས་སྤྱོད་མི་རྟག་སྤྲིན་ལྟར་གཡོ། །བདག་ཀྱང་འཆི་བར་འགྱུར་སྙམ་དུ། །
དྲན་པ་ཉེ་བར་བཞག་ནས་སུ། །འདོད་པའི་ཉེས་དམིགས་ཤེས་བྱེད་ཅིང་། །
ངེས་འབྱུང་བཙལ་བའི་ཚུལ་གྱིས་ནི། །ལོངས་སྤྱོད་དག་ལ་སྤྱོད་བྱེད་ཅིང་། །
དབང་ཕྱུག་དམ་པས་དབང་བགྱིད་དོ། །སྙིང་རྗེའི་སེམས་སུ་བྱ་བ་ནི། །མ་ཐོབ་
ལོངས་སྤྱོད་ཀྱིས་མི་འཚོ། །ཐོབ་ལའང་དུས་མིན་གྱིས་མི་འཚོ། །དུས་ལ་བབ་
བར་གྱུར་ཀྱང་ནི། །དབུལ་ལ་གནོད་པས་མི་འཚོ་ཞིང་། །མུ་གེས་འཚེ་ན་གཞན་
16



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
+
-
-
སྐྱོབ་བྱེད། །ཆོམ་རྐུན་གྱིས་ནི་འཕྲོག་པ་དགག །ཕན་ཚུན་གནོད་འཚེ་ཕན་
གདགས་ཤིང་། །དབུལ་དང་མགོན་མེད་རྣམས་ལ་སྦྱིན། །མི་སྲུན་པ་ལ་ཡང་
དག་པའི། །ཆད་པས་གཅོད་པར་བྱེད་པ་དེས། །སྐྱེ་རྒུ་སྐྱོང་བར་བྱ་བའོ། །མི་
སྲུན་པ་ལ་ཆད་པ་ཡིས། །ཇི་ལྟར་གཅོད་པར་བྱ་ཞེ་ན། །ཡང་དག་དུས་བབ་དོན་
ལྡན་དང་། །འཇམ་ཞིང་བྱམས་པ་ལྔ་ལྡན་པའི། །མི་ཡི་བདག་པོས་ཆད་པ་
གཅོད། །དང་པོ་ཕ་རོལ་གཡོན་ལ་གནས། །ཆད་པའི་འོས་སུ་གྱུར་པ་སྟེ། །ཉེས་
མེད་ཆད་པས་བཅད་གྱུར་ན། །ཤིན་ཏུ་ཕྱིན་ཅི་ལོག་ཏུ་འགྱུར། །གཉིས་པ་ཆད་
པ་གཅོད་པ་ཡི། །མཐུ་མཆིས་གྱུར་ན་ཉེས་པ་དང་། །བསྟུན་ཏེ་ཇི་ལྟར་འོས་པར་
སྦྱར། །བཟློག་ན་དུས་སུ་མ་བབ་འགྱུར། །གསུམ་པ་ཇི་ལྟར་ཁས་བླངས་པའི། །
དོན་ལ་གནས་པར་བྱ་བ་ལས། །གང་བྱུང་བྱས་ན་ཁྲིམས་ཀྱི་ལུགས། །འདས་
ནས་དོན་དང་མི་ལྡན་འགྱུར། །གསུམ་པ་སྐྱོན་བརྗོད་ཙམ་གྱིས་ནི། །མི་འགྲུབ་
ཆད་པས་གཅད་འོས་ནའང་། །བསད་དང་དབང་པོ་འབྱིན་པ་དང་། །ཡན་
ལག་ཉིང་ལག་གཏུབ་མི་བྱ། །སྙིང་རྗེས་བཅིངས་དང་བཙོན་འཇུག་དང་། །
བརྡེག་དང་བསྡིག་དང་གནོད་སྤྱོད་དང༌། །གནས་ནས་དབྱུང་དང་ནོར་འཕྲོག་
སོགས། །ཇི་ལྟར་འཚམས་པར་སྦྱར་བར་བྱ། །དེ་ལས་འདས་པར་བརླང་བྱས་ན། །
ཧ་ཅང་བརླང་པ་ཆེ་འགྱུར་ཏེ། །རྒྱལ་པོ་སྐྱེ་རྒུ་སྐྱོང་ཡིན་པས། །མི་སྲུན་བཀུམ་
པར་བྱས་གྱུར་ན། །ཁོང་ཁྲོའི་སེམས་ཀྱིས་དུས་བྱས་ནས། །ངན་སོང་དག་ཏུ་
ཕལ་ཆེར་འགྲོ། །ཡུན་རིང་སྐྱེ་བ་རྣམས་སུ་ཡང་། །ཤ་འཁོན་རྗེས་སུ་འབྲེལ་བར་
འགྱུར། །དབང་པོ་ཡན་ལག་བྲལ་གྱུར་ན། །ཕྱིར་ཞིང་བཅོས་སུ་མི་རུང་ལ། །དེ་
217



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
ལས་གཞན་པ་བཅིང་བརྡེག་སོགས། །བཅོས་སུ་རུང་ཕྱིར་བྱ་བ་བཤད། །གལ་ཏེ་
མི་སྲུན་དག་ལ་ཡང་། །སྙིང་རྗེའི་སེམས་ཀྱིས་མ་བསྲུང་ན། །སྐྱེ་རྒུ་སྐྱོང་བའི་བྱ་
བ་ནི། །རྒྱལ་པོས་རྫོགས་པར་མ་བྱས་སོ། །ལྔ་པ་ཇི་ལྟར་མི་སྲུན་ལ། །སྙིང་རྗེས་
བརླང་པར་བྱ་ཞེ་ན། །དཔེར་ན་བུ་ནི་མི་སྲུན་པར། །ཉེས་པ་བཟློག་སླད་ཕ་ཡིས་
ནི། །གསོད་པར་བྱེད་པ་མ་ཡིན་པའི། །རྡེག་དང་སྡིགས་སོགས་བྱེད་པ་བཞིན། །
གནོད་སེམས་མེད་པའི་གདུལ་ཐབས་ལ། །ཉེས་པ་ཡོད་པ་མ་ཡིན་ནོ། །དེ་ལས་
ཆད་པས་གཅད་འོས་པའི། །མི་སྲུན་པ་ནི་རྣམ་ལྔ་སྟེ། །རྒྱལ་པོ་ལ་ནི་གནོད་པ་
དང་། །ཕན་ཚུན་གཅིག་གིས་གཅིག་ལ་གནོད། །རྒྱལ་པོའི་བཀའ་ལ་མི་ཉན་
དང༌། །ལོག་པར་འཚོ་བས་འཚོ་བ་དང་། །ལོག་པར་ཞུགས་པར་གྱུར་རྣམས་ཏེ། །
འཇིག་རྟེན་མི་བདེ་འཕེལ་བྱེད་པའོ། །དང་པོ་རྒྱལ་པོའི་སྲོག་དང་ནི། །བཙུན་
མོ་ནོར་སོགས་བརླག་བྱེད་དང་། །ཕྱར་ཀ་གཏོང་དང་གསང་མི་ཐུབ། །ལ་
སོགས་གནོད་པར་བྱེད་པ་རྣམས། །ཉེས་དང་བསྟུན་ལ་སྨད་ནས་སུ། །སྐྱོན་
བརྗོད་པ་དང་ནོར་འཕྲོག་དང་། །བཅིང་དང་བསྐྲད་པ་ལ་སོགས་པས། །ཕྱིན་
ཆད་གནོད་པ་མེད་པར་བྱ། །ཕན་ཚུན་གཅིག་ལ་གཅིག་གནོད་པ། །སྤྱོད་དང་
བསྡིག་དང་གནོད་པ་དང་། །བརྡེག་དང་བཙོན་དུ་བཟུང་སོགས་ཀྱི། །ཆད་པས་
ལས་དེ་འགོག་པར་བྱ། །རང་གི་མངའ་ཡུལ་གནས་ན་ཡང་། །རྒྱལ་པོའི་བཀའ་
ལ་མི་ཉན་རྣམས། །ཟིལ་གྱིས་མནན་ནས་དབང་བསྒྱུར་ལ། །རང་རང་སྡེ་རིས་
ལས་མི་བསྐྱོད། །རང་གི་རིས་ནས་མ་བསྐྱོད་པས། །རྒྱལ་པོ་དྲིན་དུ་གཟོ་སེམས་
སྐྱེ། །འཇིགས་པས་བཀའ་ཉན་ཀུན་གྱིས་འདུད། །གྲགས་པར་འགྱུར་ཞིང་
218



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
--
བསོད་ནམས་ཐོབ། །བྱ་བ་ཤན་པ་སྨད་འཚོང་སོགས། །སྡོམ་མིན་སྡིག་རྒྱུན་
འཛིན་པ་ཡིས། །ལོག་པའི་འཚོ་བར་གྱུར་རྣམས་ལ། །ཕྱིན་ཆད་འདི་འདྲ་མ་
བྱེད་ཅིག །བྱས་ན་ཆད་པ་འདི་ལྟ་བུ། །གཅོད་པར་འགྱུར་ཞེས་འཇིགས་པ་
དག །བསྟན་པས་བསྡིགས་ཏེ་དགག་པར་བྱ། །ཚུལ་མིན་ལྟ་བ་འཛིན་པ་དང་། །
ཚུལ་ཁྲིམས་འཚོ་བ་ཉམས་ལྟ་བུ། །ལོག་པར་ཞུགས་པ་གང་ཡིན་རྣམས། །
ཐབས་ཀྱིས་གཉེན་པོའི་ཕྱོགས་ལ་གཞུག །གལ་ཏེ་ལྟ་བ་ཚུལ་ཁྲིམས་དང༌། །ཆོ་
ག་འཚོ་བ་ཉམས་པ་གང་། །དགེ་འདུན་མཐུན་པས་སྦྱངས་བྱས་ཏེ། །བསྐྲད་
པར་བགྱིས་བསམ་རང་རང་གི །ཁས་བླངས་ན་ཡང་དེ་བཞིན་དུ། །བསྐྲད་པར་
ནུས་པར་མ་གྱུར་ན། །རྒྱལ་པོས་ལེགས་པར་བརྟགས་ནས་སུ། །བཙུན་པའི་
ཕྱོགས་ཀྱི་གྲོགས་བྱའོ། །གལ་ཏེ་དགེ་འདུན་ཕྱོགས་གཉིས་པོ། །རྩོད་པས་ཁྲིམས་
སོགས་ཉམས་གྱུར་ན། །རྒྱལ་པོ་རང་ཉིད་ཆོས་ལ་ནི། །ཡང་དག་མཁས་ན་དེ་
ཉིད་དམ། །ཡང་ན་ཡུལ་དེར་གནས་པ་ཡི། །དགེ་སྦྱོང་དང་ནི་བྲམ་ཟེ་གང་། །
ཆོས་མཁས་ཡ་རབས་སུ་གཏོགས་པ། །བསྡུས་ནས་རྩོད་པ་དེ་སྦྱང་བྱ། །དེ་ཚེ་
གང་ཞིག་རིགས་པ་དེའི། །ཕྱོགས་ཀྱི་གྲོགས་ནི་ལེགས་བགྱིས་ཏེ། །བསྡིག་དང་
བསྐྲད་སོགས་གང་འོས་པས། །གཅིག་ཤོས་ལོག་ཞུགས་དེ་བཟློག་བྱ། །ཆོས་ལྡན་
རྒྱལ་པོའི་ཡུལ་ཁམས་ན། །ཕ་མ་རྒས་ཚེ་མི་བཀུར་ཞིང་། །དེ་བཞིན་གཉེན་དང་
བྲན་སོགས་ལ། །འོས་པའི་ཟས་ནོར་མི་སྟེར་བར། །ལས་ལ་བཀོལ་ཏེ་ངལ་
འཇུག་པ། །འདི་དག་མི་སྲུན་ལྔ་པོ་དེ། །གང་གི་ཁོངས་སུ་གཏོགས་ཤེ་ན། །
རང་ལ་ཕན་འདོགས་པ་དེ་ལ། །སྦྱིན་པར་འོས་པ་མ་སྟེར་བར། །རང་གིས་སྤྱོད་
219



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
པར་བྱེད་པ་ནི། །ལོག་འཚོ་ཆེན་པོ་ཡིན་པས་ན། །ལོག་པར་འཚོ་བའི་མི་སྲུན་
པའོ། །སློང་བའི་དགེ་སྦྱོང་བྲམ་ཟེ་ལ། །མི་སྙན་རྗོད་པར་བྱེད་པ་དང་། །
མགྲོན་དུ་བོས་ནས་ཟན་གཅོད་དང་། །ཆོས་འགལ་ཟས་སྟོབ་བརྡེག་པ་སོགས། །
བྱེད་པ་རིམ་གྲོ་བགྱི་འོས་ལ། །མི་བགྱི་ལོག་ཞུགས་ཆེན་པོ་སྟེ། །དེ་ཕྱིར་དེ་དང་
དེ་འདྲ་རྣམས། །ལོག་ཞུགས་མི་སྲུན་ཁོངས་སུ་འདུ། །དེས་མཚོན་འོས་མིན་འཚོ་
རྣམས་དང་། །རིགས་མིན་ངན་པའི་ལམ་ཞུགས་དག །མི་སྲུན་ཕྱི་མ་གཉིས་དག་
ཏུ། །འདུ་བར་ཡོངས་སུ་ཤེས་པར་བྱ། །ཡུལ་ཁམས་གང་ན་དེ་ལྟ་བུའི། །ལོག་
ཞུགས་མང་བར་གྱུར་པ་དེར། །ལྷ་རྣམས་དུས་སུ་ཆར་མི་འབེབས། །མུ་གེས་
དགོན་པ་ཉམ་ངར་འགྱུར། །མི་མ་ཡིན་པ་རྣམས་ཀྱིས་ནི། །རིམས་སོགས་གནོད་
པ་སྣ་ཚོགས་གཏོང་། །ཚེ་དང་ལོངས་སྤྱོད་ནད་མེད་འགྲིབ། །དེ་ཕྱིར་དེ་བཀག་
ཡུལ་དེ་དགེ། །གལ་ཏེ་རྒྱལ་པོ་མི་སྲུན་པར། །གྱུར་ན་དེ་ལ་སུ་ཞིག་གིས། །ཆད་
པས་གཅད་པར་འགྱུར་ཞེ་ན། །རྒྱལ་པོ་རང་གིས་རང་ཚར་གཅོད། །ཇི་ལྟར་ཞེ་
ན་རང་ཉིད་ལ། །བག་མེད་སྙིང་རྗེ་མེད་གྱུར་ན། །རང་གི་ཤེས་རབ་ཀྱིས་
བརྟགས་ནས། །མི་སྙན་ངན་སོང་འཇིགས་པ་བསམ། །ཆོས་ལྡན་རྒྱལ་པོས་དུས་
དུས་སུ། །རང་གི་ཡུལ་ན་མཆིས་པ་ཡི། །ཡ་རབས་དམ་པར་བརྩི་བ་གང་། །
དགེ་སྦྱོང་བྲམ་ཟེ་མཁས་གསལ་བ། །རིག་པ་དང་ནི་ལྡན་པ་ལ། །དགེ་བ་གང་
དང་མི་དགེ་གང་། །ཅི་ཞིག་བྱས་ན་ལེགས་པ་དང་། །ཅི་ཞིག་བྱས་ན་སྡིག་
འགྱུར་ཞེས། །འདྲི་ཞིང་ཆོས་སྟོན་སྐབས་དབྱེ་བྱ། །དེ་དག་གིས་ཀྱང་རྒྱལ་པོ་ལ། །
གནའ་བོའི་ཚུལ་བཟང་བསྟན་པར་བྱ། །སྐབས་ཕྱེ་གྱུར་ནས་རྒྱལ་པོ་དེའི། །
220



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན།
སྐྱོན་རྣམས་འཇམ་པོའི་ཚིག་གིས་བརྗོད། །དེ་ལྟར་ཕྱི་ཡི་བཤེས་གཉེན་དང་། །
ནང་གི་རང་གི་ཤེས་སྟོབས་ཀྱིས། །བདག་ཉིད་མི་སྲུན་ཚར་བཅད་འགྱུར། །སྣོད་
ཀྱི་འཇིག་རྟེན་སྐྱེ་རྒུ་གང་། །ཆོས་ལྡན་རྒྱལ་པོས་སྲུང་ཚུལ་ནི། །མི་བསྲེག་མི་ཞིག་
ལ་སོགས་པས། །ཇི་ལྟར་གནས་བཞིན་བསྲུང་བར་བྱ། །འདི་ལྟར་ཁྲོ་བའི་གནས་
དག་ལ། །རྒྱལ་པོ་ཁྲོས་པར་གྱུར་ན་ཡང་། །གྲོང་དང་གྲོང་ཁྱེར་བསྲེག་པ་དང་། །
རྫིང་འདྲལ་གནས་བཤིག་བཟའ་ཤིང་གཅོད། །ལོ་ཏོག་གཞོམ་དང་རྟེན་བཤིག་
དང་། །གང་ཡང་ས་ཕྱོགས་ལེགས་བསྟར་དང་། །ལེགས་སྒྲུབ་ལེགས་བྲིས་ཉམས་
དགའ་བ། །དེ་དག་གཞིག་པར་མི་རིགས་ཏེ། །དངོས་པོ་དེ་རྣམས་ཁྲོ་ཡུལ་ལས། །
འགྲོ་གཞན་ཐུན་མོང་འཚོ་བར་འགྱུར། །དེ་རྣམས་ཉེས་པ་མ་བགྱིས་ཤིང་། །
གཞན་ཡང་ཁྱིམ་སོགས་དེ་དག་ལ། །གནས་པའི་ལྷ་དང་དུད་འགྲོའི་ཚོགས། །
ཉེས་མེད་གྱུར་པ་དུ་མ་ཞིག །མི་དགར་བྱེད་ཅིང་ཕུང་བྱེད་པས། །དེ་དག་ཆུད་
ནི་མ་གཟན་ན། །སྣོད་ཀྱི་འཇིག་རྟེན་གྱིས་ཟིན་པའི། །སྐྱེ་རྒུ་སྐྱོང་བར་བྱེད་པ་སྟེ། །
དེ་ལྟར་བསྐྱངས་པས་སེམས་ཅན་ལ། །ཕན་པ་ལེགས་པར་བགྱིས་པར་འགྱུར། །
རྒྱལ་པོའི་ཁམས་ན་གནས་པ་ཡི། །ལྷ་རྣམས་ཇི་ལྟར་བསྐྱང་བྱ་ན། །ས་ཕྱོགས་
ཉམས་པར་མི་བྱ་ཞིང་། །གཏོར་མ་སོགས་སྦྱིན་དེ་ལྟར་ན། །སྐྱེ་རྒུ་ཀུན་ཀྱང་
བསྐྱང་འགྱུར་ལ། །མི་སྲུན་པ་ཀུན་ཚར་བཅད་འགྱུར། །ཁ་ན་མ་ཐོ་མ་མཆིས་
དང་། །ཕྱི་མར་བསོད་ནམས་འཕེལ་བར་འགྱུར། །སོ་སོའི་ལག་མཐུས་བསྒྲུབ་
ཕྱིར་དང་། །རྒྱལ་པོས་ཚུལ་བཞིན་བསྐྱང་བའི་ཕྱིར། །རྒྱལ་ཁམས་དེ་ཡི་བདོག་
པ་རྣམས། །དེ་དང་རྒྱལ་པོ་ཁོ་ནའི་མིན། །ཡོད་བཞིན་འོས་པའི་དཔྱ་དག་ནི། །
221



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
--
རྒྱལ་པོ་ལ་ནི་མ་ཕུལ་ན། །དེ་ཉིད་མ་བྱིན་ལེན་མིན་ཡང༌། །སེར་སྣའི་ཁ་ན་མ་
ཐོར་འགྱུར། །ནོར་ཡོད་པ་ལས་འོས་པའི་དཔྱ། །མ་བྱིན་ནན་གྱིས་བླངས་གྱུར་
ཀྱང་། །གླ་བརྔན་བསྒྲུབ་པའི་དཔེ་བཞིན་དུ། །རྒྱལ་པོས་མ་བྱིན་བླང་མི་འགྱུར། །
དབུལ་ལ་ནན་གྱིས་བླངས་གྱུར་ལ། །སྡིག་པ་ཡོད་མེད་གཉིས་སུ་དབྱེ། །རྒྱན་པོ་
སྨད་འཚོང་ལ་སོགས་པས། །ཚུལ་མིན་ལོངས་སྤྱོད་ཆུད་ཟ་བ། །དགག་ཕྱིར་བླང་
ན་གཉིས་དོན་བྱས། །དེ་ལ་སྡིག་པ་མེད་པར་བཤད། །གང་གི་ལོངས་སྤྱོད་མེས་
ཚིག་སོགས། །ཆུད་ཟར་གྱུར་ཚེ་དཔྱ་ཡང་བྱ། །མ་བྱས་ཐབས་བྲལ་སེམས་ཅན་
དེ། །མ་བསྐྱངས་པས་ན་སྡིག་པར་འགྱུར། །བག་ཡོད་སྙིང་རྗེ་ལྡན་པ་ཡི། །རྒྱལ་
པོ་དེ་ནི་ཡན་ལག་དུས། །རྣམ་ཀུན་ཡོངས་སུ་རྫོགས་པ་ཡི། །ཆོས་རྒྱལ་ཆོས་ལྡན་
འགྱུར་ཞེ་ན། །གནམ་གྱིས་བསྐོས་པ་ཕུན་སུམ་ཚོགས། །འཁོར་རུང་པ་དང་ཤེས་
རབ་མཆོག །བརྩོན་ལྡན་ཆོས་ལ་གུས་དང་མཁས། །དེས་པ་འཇིག་རྟེན་ཀུན་
སྤྱོད་རིགས། །མི་བདེ་བཟོད་པར་གྱུར་པ་དང་། །ཆོས་ལ་ཕྱིན་ཅི་མ་ལོག་འཛིན། །
ཡན་ལག་རྣམ་པ་འདི་བཅུ་ཡི། །ཆོས་ལྡན་ཆོས་རྒྱལ་ཡོངས་རྫོགས་འགྱུར། །
བསོད་ནམས་སྟོབས་ཀྱིས་བློན་སོགས་དང་། །ཡུལ་གྱི་མི་རྣམས་ནད་མེད་ཅིང་། །
གནོད་ཆུང་བདེ་འབྱོར་ལྡན་གྱུར་ལ། །གནམ་བསྐོས་ཕུན་སུམ་ཚོགས་ཞེས་བྱ། །
འཁོར་བཟང་དག་དང་ལྡན་པ་ཡི། །རྒྱལ་པོ་ཚེགས་མེད་བདེ་བར་གནས། །རྒྱལ་
པོའི་ཚུལ་ལས་མི་ཉམས་པ། །འཁོར་རུང་པ་ཞེས་ལེགས་པར་བརྗོད། །སྐྱེ་རྒུ་
ཆོས་ཀྱིས་སྐྱོང་ཚུལ་ལ། །ཐབས་མཁས་བྱ་བ་ཅི་ཡང་ཤེས། །གཞན་གྱི་དྲིང་ལ་མི་
འཇོག་པ། །ཤེས་རབ་ཕུན་ཚོགས་རྒྱལ་པོ་ཡིན། །རང་གི་བགྱི་བ་གང་ཡིན་ལ། །
222



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
ཚུལ་བཞིན་བརྩོན་ལྡན་རྒྱལ་པོ་ནི། །དགྲ་ཡིས་མི་ཚུགས་དགའ་བར་གནས། །
མཛོད་རྣམས་འཕེལ་ཞིང་ཕུན་སུམ་ཚོགས། །ཆོས་ལ་གུས་པའི་རྒྱལ་པོ་ནི། །
བསོད་ནམས་བགྱི་བ་མི་གཏོང་ལ། །མི་སྲུན་པ་རྣམས་ཚར་གཅོད་པས། །ཆོས་
བཞིན་བྱེད་པ་ཉིད་ཡིན་ནོ། །སྒྲིམ་པར་མཁས་པའི་རྒྱལ་པོ་ནི། །ལས་མཐའ་
རིང་བར་མ་ཉམས་པར། །དུས་དང་དུས་སུ་ལེགས་བརྩམས་པས། །བསམ་པ་
མྱུར་དུ་རྫོགས་པའོ། །རྒྱུད་འཇམ་དེས་པར་གྱུར་པ་ཡི། །རྒྱལ་པོ་གང་ན་གནས་
པ་དེ། །ཡུལ་མི་ཀུན་གྱིས་ཡིད་རྟོན་རུང་། །མཐའ་དག་སྐྱེ་བོ་འདུ་བར་འགྱུར། །
འཇིག་རྟེན་ཀུན་སྤྱོད་རིག་སྤྱོད་ཅེས། །རུང་དང་རུང་མིན་བྱེ་བྲག་ཤེས། །
ལོངས་སྤྱོད་འདུ་བའི་སྒོ་དག་ཀྱང་། །ཆད་པར་མི་བགྱིད་གང་ཡིན་པའོ། །མི་
བདེ་བཟོད་པའི་རྒྱལ་པོ་ནི། །རྒྱལ་པོའི་བགྱི་བ་མཐའ་དག་གང་། །ཡོངས་སུ་
རྫོགས་པར་སྒྲུབ་ནུས་ཤིང་། །སྡུག་བསྔལ་གྱིས་ནི་མི་འཇིགས་པའོ། །གོ་འཕང་
ཁྱད་པར་དུ་འགྲོ་བའི། །ལམ་ལ་རང་ཉིད་གནས་བྱེད་ཅིང་། །དགེ་བའི་བཤེས་
དང་མ་བྲལ་བ། །ཕྱིན་ཅི་མ་ལོག་ཆོས་འཛིན་པའོ། །གལ་ཏེ་ཡོངས་རྫོགས་ཆོས་
ལྡན་པའི། །རྒྱལ་པོ་དེ་ཡི་ཡུལ་དུ་ནི། །འཐབ་མོའི་གཡུལ་ནི་བྱུང་གྱུར་ཚེ། །ཇི་
ལྟར་ནན་ཏན་བྱ་ཞེ་ན། །ཐོག་མ་བར་དང་ཐ་མ་ཡི། །དུས་གསུམ་ཐབས་མཁས་
གསུམ་ལྡན་པས། །ཆོས་ལས་ཉམས་པར་མི་འགྱུར་བར། །དེ་ལྟར་ཡུལ་ཁམས་
བསྲུང་བར་བྱ། །ཐབས་མཁས་རྣམ་གསུམ་གང་ཞེ་ན། །ཐོག་མར་རང་ངམ་བློན་
སོགས་ཀྱི། །མཛའ་བས་འདུམ་པར་འགྱུར་བའམ། །ཕན་གདགས་པའམ་བསྡིག་
ལ་སོགས། །སྣ་ཚོགས་ཐབས་ལ་མཁས་པ་ཡིས། །འཐབ་མི་དགོས་པར་ཞི་བར་
223



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བྱ། །དེས་ཀྱང་ཞི་བར་མ་ནུས་པའི། །བར་གྱི་དུས་ལ་ཆོས་ལྡན་གྱི། །རྒྱལ་པོས་
སེམས་གསུམ་བཞག་བྱས་ཏེ། །བཟློག་མེད་རྒོལ་བར་འཐབ་མོ་བྱ། །དང་པོ་ཆོས་
ལྡན་རྒྱལ་པོ་ངས། །སྐྱེ་རྒུ་ཕུང་བྱས་མི་འགྱུར་གྲང་། །ཕུང་ལས་མ་བཟློག་མེད་
དམ་ཞེས། །སྐྱེ་རྒུ་བསྐྱང་བར་སེམས་བཞག་བྱ། །གཉིས་པ་ཕས་རྒོལ་དགྲ་རྣམས་
ལས། །རྒྱལ་བའི་ཚུལ་ལ་སེམས་བཞག་གོ། །གསུམ་པ་སྐྱེ་བོ་རྣམས་ཀྱི་ནི། །སྲོག་
བཟུང་པ་ལ་སེམས་བཞག་སྟེ། །རང་གི་དཔུང་ཚོགས་བཞི་ལ་ནི། །གཡུལ་བཤམ་
པར་ནི་བཀའ་སྩལ་བྱ། །ཐ་མར་རང་གི་དཔུང་ཚོགས་ཀྱི། །དཔའ་བོ་ཐ་མའི་
ཚོགས་རྣམས་ནི། །དང་པོར་སྔོན་དུ་བཤམ་བྱ་སྟེ། །འབྲིང་རྣམས་དེ་ཡི་རྒྱབ་ཏུ་
བཤམ། །རྟ་པའི་ཚོགས་ནི་དེ་གཉིས་ཀའི། །རྒྱབ་ནས་འགྱེད་པར་བྱ་བའོ། །
དཔའ་བོ་རབ་ཀྱི་ཚོགས་རྣམས་དང་། །རྒྱལ་པོ་ལྷན་ཅིག་དཔུང་དེ་ཡི། །རྒྱབ་ཏུ་
བསྡད་པས་བག་དྲོ་ཞིང་། །རྐང་ཐང་རྣམས་ཀྱང་བསྲུང་འགྱུར་ལ། །དམག་
རྣམས་བདེ་བར་བརྒལ་བར་འགྱུར། །དེ་ལྟར་ཐབས་མཁས་གཡུལ་བཤམས་ན། །
དཔུང་རྣམས་རྒྱལ་པོར་འཇིགས་པ་དང་། །དྲིན་དྲན་བྱས་པ་གཟོ་སེམས་ཀྱིས། །
སྤྱན་མི་མཉེས་པ་བསྒྲུབ་མི་ནུས། །རྒྱབ་ན་དཔུང་གི་བརྗིད་ལྡན་པས། །དཔུང་
དེས་ཕ་རོལ་རྒོལ་བ་ལ། །ཅི་ནས་རྒོལ་ཞིང་སླར་མི་ལྡོག །ཚུལ་ལྡན་དྲང་ཞིང་
ཐབས་མཁས་པར། །ལྷ་རྣམས་གྲོགས་བྱེད་གཡུལ་ལས་རྒྱལ། །དེ་ལྟར་ཐབས་ལ་
མཁས་པ་ཡིས། །ལེགས་པར་གཡུལ་བཤམས་རྒྱལ་པོ་དེས། །གཞན་སྡེ་བཀུམ་
མམ་རྨ་བྱུང་ཡང་། །ཁ་ན་མ་ཐོ་ཆུང་འགྱུར་ལ། །རྣམ་སྨིན་མྱོང་བའི་ངེས་པའང་
མེད། །ཅི་ཕྱིར་ཞེ་ན་འདི་ལྟར་ངེས། །ཡོངས་སུ་མི་གཏོང་སྙིང་རྗེ་ཡིས། །ལས་
224



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན། །
དེ་མངོན་དུ་བགྱིས་པས་སོ། །གང་དེས་སྐྱེ་རྒུ་ཡོངས་བསྐྱང་དང་། །བུ་དང་ཆུང་
མ་རིགས་དོན་དུ། །བདག་དང་ལོངས་སྤྱོད་ཡོངས་བཏང་སྟེ། །ལས་དེ་བགྱིས་
ཕྱིར་གཞི་དེ་ལས། །བསོད་ནམས་ཚད་མ་མཆིས་པར་འཕེལ། །ཆོས་ལྡན་ཡུལ་
དེར་དབང་མེད་པར། །འཐབ་མོའི་གཡུལ་ནི་གནས་པ་ལ། །ཆོས་ལྡན་རྒྱལ་པོས་
དེ་ལྟར་བྱ། །ཆོས་ཀྱི་རྒྱལ་པོ་འདུ་ཤེས་དུས། །རྟག་ཏུ་ཇི་ལྟར་གནས་ཤེ་ན། །
འདི་ནི་རྣམ་པ་བརྒྱད་ཀྱིས་ཏེ། །དང་པོ་སྐྱེ་རྒུའི་རིས་གཏོགས་པའི། །འགྲོ་ཀུན་
བུ་ཡི་འདུ་ཤེས་བྱ། །ཕ་ཡིས་བུ་ནི་བཅོས་པ་ལྟར། །མི་སྲུན་རྣམས་ནི་ཚར་གཅོད་
ཀྱང་། །སྙིང་རྗེ་མི་གཏོང་དང་པོའོ། །མི་སྲུན་རྣམས་ལ་ནད་པ་ཡི། །འདུ་ཤེས་
ཉེ་བར་བཞག་ནས་སུ། །གནོད་ལ་མི་ཁྲོ་དེ་ཡི་སྐྱོན། །བསལ་སླད་འཇུག་པ་
གཉིས་པའོ། །སྡུག་བསྔལ་ཅན་གྱི་སེམས་ཅན་ལ། །སྙིང་རྗེའི་འདུ་ཤེས་བསྐྱེད་
ནས་སུ། །གནོད་པ་སྤང་ཞིང་ཕན་པའི་ལས། །ཅི་ནུས་སྒྲུབ་པ་གསུམ་པའོ། །
བདེ་འབྱོར་ལྡན་པའི་སེམས་ཅན་ལ། །དགའ་བའི་འདུ་ཤེས་བྱ་བ་ནི། །བརྣབ་
སེམས་ཕྲག་དོག་ཡོངས་མེད་པར། །རྗེས་སུ་ཡི་རང་བྱ་བ་བཞི། །དགྲ་རྣམས་
བདག་ལ་གནོད་བྱེད་ཀྱང་། །དེ་ལ་དབང་མེད་ཁྲོ་བ་སོགས། །ཉེས་རྒྱུས་ཉེས་
པར་འདུ་ཤེས་ནས། །རྒྱུ་སྤང་མཛའ་བར་བྱེད་པ་ལྔ། །མཛའ་བཤེས་རྗེས་བསྲུང་
འདུ་ཤེས་ནི། །སྔོན་ཆད་ཇི་ལྟར་མཛའ་རྣམས་ལ། །རྗེས་བརྩེས་མཛའ་བ་བརྟན་
བྱ་ཞིང་། །ཀུན་ལའང་མཛའ་བར་བྱ་བ་དྲུག །ལོངས་སྤྱོད་དག་ལ་སྨན་ལྟ་བུའི། །
འདུ་ཤེས་ཉེ་བར་བཞག་བྱ་སྟེ། །འདོད་པ་ལོག་པར་མི་སྤྱོད་ཅིང་། །མ་ཆགས་
གང་འོས་སྤྱད་བྱ་བདུན། །བདག་ལ་བདག་མེད་འདུ་ཤེས་ནི། །ཆོས་དོན་གཉེར་
225



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཞིང་ཆོས་སྨྲ་བསྟེན། །ཆོས་ལ་ཆོས་ཀྱི་རྗེས་སུ་ནི། །ནན་ཏན་འཇུག་པ་བརྒྱད་པ་
ཡིན། །བརྒྱད་པོ་དེ་ཡིས་གནས་པ་ཡི། །ཆོས་དང་ལྡན་པའི་རྒྱལ་པོ་ལ། །གཞན་
གྱི་སྐྱེས་ཕུལ་བ་ཡིས་ཀྱང་། །བང་མཛོད་ཡོངས་སུ་འཕེལ་འགྱུར་དེར། །ཆོས་
མིན་རྒྱལ་པོ་གཞན་དག་གིས། །གཡོ་སྒྱུའི་རྣམ་པ་ཐམས་ཅད་ཀྱིས། །འབད་དེ་
བསྒྲུབས་པར་གྱུར་པས་ཀྱང་། །ཆ་ཙམ་འགྲན་པར་མི་བཟོད་དོ། །གནས་པ་དེ་
བརྒྱད་ཀྱིས་གནས་ན། །ལྷ་རྣམས་དུས་སུ་ཆར་འབེབས་ཤིང༌། །ལོ་ལེགས་མུ་གེ་
མི་འབྱུང་ལ། །ལོངས་སྤྱོད་ཆུད་ནི་གཟན་མི་འགྱུར། །གཅན་གཟན་མ་རུངས་པ་
ལ་སོགས། །འཇིགས་དང་མི་བདེས་མནར་བ་མེད། །རྒྱལ་པོ་དེ་ལ་གནོད་པ་ཡི། །
དགྲ་རྣམས་རང་བཞིན་ཚོགས་ཆུང་ངུས། །ཁོ་རང་ཉེས་པས་ཕུང་འགྱུར་ཞིང་། །
ཟད་པ་གྱུར་ནས་དགྲ་མི་འབྱུང་། །དེ་ལྟར་ཆོས་ཀྱིས་སྐྱེ་རྒུ་རྣམས། །སྐྱོང་བའི་
རྒྱལ་པོ་འཇིག་རྟེན་ན། །དེས་པར་གྱུར་པ་གང་ཡིན་པ། །ནོངས་པའི་ཉེས་པ་མ་
མཆིས་པར། །ལུས་ཞིག་ནས་ནི་མཐོ་རིས་སུ། །ལྷ་རྣམས་དག་ཏུ་སྐྱེ་བ་དང་། །
བདེ་ནས་བདེ་བར་འགྲོ་འགྱུར་བས། །མི་བདག་རྣམས་ཀྱིས་དེ་ལྟར་སྤྱད། །
ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན་ལས་བདེན་སྨྲ་ལུང་བསྟན་པའི་མདོ་ལས་་་་
གསུངས་པ་རྒྱལ་པོའི་ཚུལ་གྱི་ལེའུའི་དོན་བཤད་པ་སྟེ་རབ་ཏུ་བྱེད་པ་དྲུག་པའོ།། །།
མདོ་སྡེ་དྲན་པ་ཉེར་བཞག་ལས། །བློ་ལྡན་བྱང་ཆུབ་སེམས་དཔའ་
མཆོག །སྨོན་ལམ་དབང་གིས་ལྷ་རྣམས་ཀྱི། །བག་མེད་བསལ་སླད་སྐྱེས་གྱུར་པ། །
ངང་པའི་རྒྱལ་པོ་དུས་བཟང་གིས། །སྔོན་ཚེ་སངས་རྒྱས་གཙུག་ཏོར་ཅན། །
གང་གི་ཞལ་ནས་ལེགས་ཐོས་པའི། །རྒྱལ་པོ་ཆོས་ལ་སྤྱོད་པ་ཞེས། །ཆོས་ཀྱི་རྣམ་
226



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
-
--
གྲངས་འདི་ཉིད་ནི། །འཐབ་བྲལ་ལྷ་ཡི་རྒྱལ་པོ་ལ། །ལེགས་པར་གདམས་པའི་
དོན་བསྡུས་ནས། །གོང་འོག་གོ་རིམ་བསྡེབས་བྱས་ཏེ། །གསལ་བའི་ངག་གིས་
བཤད་བྱ་ན། །མི་བདག་རྣམས་ཀྱིས་མཉན་པར་བྱོས། །འདི་དང་ཕྱི་མར་ལེགས་
པ་ཡི། །ཡོན་ཏན་རྒྱ་ཆེ་ཐོབ་བྱེད་པ། །སུམ་ཅུ་རྩ་ལྔའི་གྲངས་ལྡན་པའི། །ཆོས་
འདི་རྒྱལ་པོས་སྤྱད་པར་བྱ། །འདི་དང་ཕྱི་མའི་ལེགས་ཚོགས་ཀྱི། །རྩ་བ་ཤེས་
རབ་ཡིན་པས་ན། །ཡང་དག་ཤེས་རབ་སྣང་བ་ལ། །གོམས་པར་བྱེད་པ་དང་
པོའོ། །གང་ཞིག་འདི་དང་ཕ་རོལ་ཏུ། །ལེགས་པའི་དོན་རྣམས་གང་ཡིན་ལ། །
བསམ་གཞིགས་ལེགས་པར་བྱེད་པ་ནི། །སེམས་ཀྱི་ཡོན་ཏན་གཉིས་པའོ། །བླ་མ་
མཆོད་པར་བྱེད་པ་ནི། །བདེན་དོན་མཁས་ཤིང་ཚུལ་ལྡན་གྱི། །དགེ་བའི་བཤེས་
རྣམས་ལེགས་བསྟེན་ན། །ཕུན་ཚོགས་ཐོབ་འགྱུར་གསུམ་པའོ། །མེད་སྨྲ་པའམ་
ལོག་སྤྱོད་དང་། །ལྟ་ངན་ཆོས་སུ་སྨྲ་བ་ཡི། །སྐྱེ་བོ་ངན་པ་སྡིག་གྲོགས་རྣམས། །
ཡོངས་སུ་སྤང་བྱ་བཞི་པའོ། །ལས་དང་འབྲས་བུར་སྐུར་འདེབས་པའི། །ལོག་
པར་ལྟ་བ་མི་བཟད་པ། །ཉེས་པ་ཀུན་གྱི་འབྱུང་གནས་དེ། །སྤོང་བར་བྱེད་པ་ལྔ་
པའོ། །ཕྱི་དང་ནང་གི་འདུས་བྱས་ཆོས། །ཀུན་ཀྱང་རྒྱུ་ལ་བརྟེན་ནས་སྐྱེ། །རྒྱུ་
འབྲས་ལམ་དང་ལམ་མིན་ཤེས། །ལྟ་བ་བཟང་ལྡན་དྲུག་པའོ། །ཡ་རབས་ཡོན་
ཏན་ལྡན་པ་དང་། །དེ་ལྡོག་སྐྱེ་བོའི་ཁྱད་པར་རྣམས། །མ་འདྲེས་ཁོང་ཆུད་མིའི་
ཁྱད་པར། །ཤེས་པ་ཞེས་བྱ་བདུན་པའོ། །འདུ་ཤེས་སྣ་ཚོགས་སྐྱེ་བོ་ཡི། །ཚིག་
ཀུན་བདེན་པར་མི་བཟུང་བར། །འོས་ཤིང་དོན་ལྡན་གང་ཡིན་བཟུང་། །ས་
བདག་ཆོས་ནི་བརྒྱད་པའོ། །ཆོས་ལྡན་ཕན་བྱེད་ཡིད་རྟོན་གནས། །གྲོགས་པོ་
227
*
་ ་་་” ་
་
་，
;



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བརྟན་པ་དང་ལྡན་པའི། །རྒྱལ་པོ་ས་རྣམས་ཀུན་ལས་རྒྱལ། །འདི་ནི་ཡོན་ཏན་
དགུ་པའོ། །ཡིད་རྟོན་འོས་མིན་གྱ་གྱུ་ཅན། །མི་བརྟན་ཕན་བྱེད་མིན་པའི་
གྲོགས། །རྒྱལ་པོས་རྟག་ཏུ་སྤངས་བྱས་ན། །བདེ་བ་འཐོབ་འགྱུར་བཅུ་པའོ། །
རང་གི་སྐྱེ་བོ་གཙང་གྱུར་ཅེས། །འདི་དང་ཕྱི་མར་ལེགས་བལྟ་ཞིང་། །ཆོས་དང་
མཐུན་པས་རང་དང་འཁོར། །རྒྱུད་དག་པ་ནི་བཅུ་གཅིག་གོ། །སྦྱིན་དང་སྙན་
པར་སྨྲ་བ་དང་། །སྤྱོད་པ་བཟང་སོགས་ལ་ཞུགས་ནས། །བདག་ཉིད་སྙན་པར་
གྲགས་པ་ཡི། །ཕྱོགས་ཀུན་ཁྱབ་བྱ་བཅུ་གཉིས་པ། །ཡོན་ཏན་འཕེལ་བའི་དགྲ་
ཆེན་པོ། །ལེ་ལོ་སྤང་བར་གྱུར་པས་ནི། །འདི་དང་གཏན་གྱི་དོན་ཀུན་འགྲུབ། །
འདི་ཉིད་ཡོན་ཏན་བཅུ་གསུམ་པ། །དོན་ནི་གང་དང་ཅི་སྒྲུབ་ཀྱང་། །ཧ་ཅང་
ལས་མཐའ་མི་རིང་བར། །དུས་སུ་བསྒྲིམ་ན་རེ་བ་ཀུན། །རྫོགས་འགྱུར་ཡོན་
ཏན་བཅུ་བཞི་པ། །ཟས་དང་སྐོམ་ལ་སྲེད་ཆེས་ན། །ལུས་སེམས་ལས་སུ་མི་རུང་
འགྱུར། །དེ་འདྲའི་སྲེད་སྤང་རན་པར་བཟའ། །སྤྱད་བྱའི་ཆོས་འདི་བཅོ་ལྔ་པ། །
བག་མེད་དོན་ཉམས་རྒྱུར་གྱུར་པའི། །གཉིད་ཀྱི་དྲི་མ་ལས་གྲོལ་ནས། །བློ་
གསལ་བྱ་བ་རྫོགས་གྱུར་གང་། །མི་བདག་ཡོན་ཏན་བཅུ་དྲུག་པ། །མི་བརྟན་གྱི་
གྱུ་ཕྲག་དོག་ཅན། །ཉེས་པ་དུ་མའི་འབྱུང་གནས་ཕྱིར། །བུད་མེད་དབང་དུ་མི་
འགྲོ་བ། །མི་བདག་རྣམས་ཀྱི་ཆོས་བཅུ་བདུན། །བྱིས་པ་སླུ་བར་བྱེད་པ་ཡི། །
འདོད་པའི་ཡུལ་ནི་ལྔ་རྣམས་ཀྱིས། །མི་བཀྲི་ཚུལ་ལྡན་རང་དབང་ཅན། །རྒྱལ་
པོའི་ཆོས་མཆོག་བཅོ་བརྒྱད་པ། །སྡང་དང་ཆགས་པ་ལས་བྱུང་བའི། །ཁྲོ་བ་
དང་ནི་རྒོད་བག་ཤུགས། །བསྡམ་ན་རྒྱལ་པོ་དུལ་འགྱུར་ཏེ། །ཡོན་ཏན་མཆོག་
-
-
228



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན།
འཐོབ་བཅུ་དགུ་པ། །ཁྲོ་བ་རྣམ་པར་བཅོམ་ནས་སུ། །གཞན་ལ་འཚེ་བ་ཀུན་
སྤང་པ། །བཟོད་ལྡན་ཞེས་བྱ་རྒྱལ་པོ་ཡི། །ཆོས་སུ་བསྔགས་པ་ཉི་ཤུ་པ། །ཀུན་
གྱི་ཡིད་དང་མཐུན་པར་ནི། །སྙན་ཚིག་འཇམ་པོར་སྨྲ་བ་ཡིས། །ཐམས་ཅད་
ཡིད་རབ་མགུ་བྱེད་པ། །རྒྱལ་པོའི་ཆོས་ལུགས་ཉེར་གཅིག་པ། །རྟག་ཏུ་བདེན་
པར་སྨྲ་བ་ནི། །ལྷ་དང་བཅས་པའི་འཇིག་རྟེན་ན། །ཡིད་རྟོན་འོས་ཡིན་ཡོན་
ཏན་མཆོག །འདི་ནི་ཡོན་ཏན་ཉེར་གཉིས་པ། །ཕྱོགས་ལྷུང་མེད་པ་ཞེས་བྱ་བ། །
ཡུལ་ལྗོངས་ཀུན་ལ་ཕ་མ་ལྟར། །སྙོམས་ཤིང་བཤེས་ངོར་མི་བྱེད་པ། །ཡོན་ཏན་
ཆོས་འདི་ཉེར་གསུམ་པ། །བློ་བརྟན་པས་ན་ནོར་གཞིས་རྣམས། །གློ་བུར་འཕེལ་
འགྲིབ་མི་བྱེད་པར། །རྟག་ཏུ་མཉམ་པར་གནས་བྱེད་པ། །གང་འདི་ཡོན་ཏན་
ཉེར་བཞི་པ། །ངེས་པའི་འབྲས་བུར་ལོངས་སྤྱོད་ཅེས། །འོས་པའི་དཔྱ་ཁྲལ་
འབའ་ཞིག་ལས། །འདས་དེ་ཅུང་ཟད་མི་ལེན་པ། །རྒྱལ་པོའི་ཆོས་འདི་ཉེར་ལྔ་
པ། །མི་སྲུན་གདུལ་དཀའ་ངན་སྤྱོད་ཅན། །ཡུལ་དུ་བཞག་ན་ཉེས་པ་འཕེལ། །
དེ་སྤང་ཡུལ་ཁམས་བདེ་བར་འགྱུར། །རྒྱལ་པོའི་ཆོས་ནི་ཉེར་དྲུག་པ། །ཕ་མེས་
སོགས་ཀྱིས་སྔོན་བྱིན་པ། །དེ་ནི་དེ་བཞིན་སོར་བཞག་ནས། །དེ་ལ་དགའ་ཞིང་
སླར་ཡང་སྟེར། །འདི་ནི་ཡོན་ཏན་ཉེར་བདུན་པ། །ཟང་ཟིང་ཆོས་དང་མི་
འཇིགས་པའི། །སྦྱིན་པ་དག་ལ་རབ་འབད་ན། །ས་འདི་ཀུན་ནས་དབང་འགྱུར་
ཏེ། །རྒྱལ་པོའི་ཆོས་ནི་ཉེར་བརྒྱད་པ། །འཇིག་རྟེན་མཆོག་གྱུར་དཀོན་མཆོག་
གསུམ། །མཆོད་ཅིང་གཞན་ལའང་གཏོང་བའི་སྒོ། །ཡངས་བྱེད་བློ་ལྡན་བསོད་
ནམས་ཅན། །ཟླ་ལྟར་མངོན་འཕགས་ཉེར་དགུ་པ། །བཟང་པོའི་ལས་ཀྱི་རྣམ་
229



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྨིན་ཅན། །ལྷ་རྣམས་དགེ་བའི་གྲོགས་ལ་བརྩོན། །དེ་མཆོད་བཀྲ་ཤིས་བདེ་ལྡན་
འགྱུར། །འདི་ནི་ཡོན་ཏན་སུམ་ཅུ་པ། །རང་གི་བུ་དང་བུ་མོ་སོགས། །ཤིན་ཏུ་
བརྩེ་བས་བདེ་བར་བསྐྱང་། །ལེགས་པའི་ལམ་ལ་གཞུག་པར་བྱ། །སྤྱད་བྱའི་
ཆོས་འདི་སོ་གཅིག་པ། །འབངས་ཀྱི་བདེ་ཐབས་ལེགས་བསམས་ནས། །གང་
ཕན་ཐབས་ཀྱིས་འཁོར་འབངས་ཀུན། །དབུགས་དབྱུང་རིགས་པར་བདེར་སྐྱོང་
བ། །ས་ལ་དབང་གྱུར་སོ་གཉིས་པ། །ཆོས་བཞིན་སྐྱེ་དགུ་བསྐྱང་བྱ་སྟེ། །ཆོས་
མ་ཡིན་རྣམས་ཆོས་ལ་གཟུད། །ཆོས་ལྡན་རྒྱལ་པོའི་འཇིག་རྟེན་ན། །ཉི་ལྟར་
གསལ་འགྱུར་སོ་གསུམ་པ། །དགེ་བ་བཅུ་ཡི་ལས་ལམ་ལ། །རང་ཉིད་གནས་
ཤིང་གཞན་ཀྱང་དགོད། ་ །འདི་ཕྱིའི་འཇིག་རྟེན་རྣམ་གཉིས་སུ། །འཁོར་བཅས་
བདེ་ཐོབ་སོ་བཞི་པ། །དུས་སུ་ངེས་པར་དམ་པའི་ཆོས། །ལེགས་པར་སྟོན་པར་
བྱེད་པ་ནི། །གཞན་ཕན་ཆོས་འཛིན་སྐྱེས་བུ་སྟེ། །འདི་ནི་ཡོན་ཏན་སོ་ལྔ་པའོ། །
ཡོན་ཏན་དེ་དག་རེ་རེ་དང་། །ལྡན་པའང་ཚེ་འདིར་གྲགས་འབྱོར་སོགས། །
ཡོན་ཏན་རྣམ་མང་ཐོབ་གྱུར་ནས། །ཕྱི་མར་ལྷ་གནས་རྣམས་སུ་འགྲོ། །ཆོས་
ལྡན་རྒྱལ་པོ་འཇིག་རྟེན་འདིར། །སྐྱེ་རྒུའི་མཆོག་ཏུ་བདེ་མྱང་ཞིང་། །བདེ་བའི་
ལམ་ནས་ཡང་དག་པ། །བདེ་བའི་གནས་སུ་འགྲོ་བར་འགྱུར། །འདི་དག་སོ་
སོའི་ཡོན་ཏན་གྱི། །རྣམ་པ་རྒྱ་ཆེའི་བསྔགས་པ་དག །མདོ་དེ་ཉིད་དུ་འབྱུང་
བས་ན། །བློ་ལྡན་རྣམས་ཀྱིས་བལྟ་བར་བྱ། །ལུགས་ཀྱི་བསྟན་བཅོས་ས་གཞི་སྐྱོང་
བའི་རྒྱན་ལས་མདོ་སྡེ་དྲན་པ་ཉེར་བཞག་ལས་གསུངས་པ་རྒྱལ་པོའི་ལུགས་ཀྱི་རབ་ཏུ་བྱེད་པ་
སྟེ་བདུན་པའོ།། །།
230



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
འཕགས་པ་གསེར་འོད་དམ་པ་ལས། །ལྷ་ཡི་དབང་པོའི་དམ་ཚིག་ཅེས། །
རྒྱལ་པོ་ལུགས་ཀྱི་བསྟན་བཅོས་ལས། །གསུངས་པའི་དོན་རྣམས་གསལ་བརྗོད་
ན། །སྔོན་ཚེ་ཚངས་པ་ཆེན་པོ་ལ། །ལྷ་ཡི་དབང་པོའི་ཚོགས་ཀྱིས་ནི། །གང་
ཞིག་མི་ཡི་རྒྱལ་པོ་ལ། །ལྷ་ཞེས་བྱ་དང་ལྷའི་སྲས་ཞེས། །ལྷ་རྣམས་ཇི་ལྟར་མི་
བདག་འགྱུར། །དེ་སྐད་ཅེས་ནི་དྲིས་པ་དང༌། །འཇིག་རྟེན་སྐྱོང་བའི་ཚོགས་
རྣམས་ལ། །ཚངས་པའི་དབང་པོས་འདི་སྐད་གསུངས། །ལྷ་ཡི་དབང་པོ་ལ་
སོགས་པ། །འཇིག་རྟེན་སྐྱོང་བའི་ཚོགས་རྣམས་ཀྱིས། །ཆོས་མིན་ཉེས་བྱས་
གཞིག་པ་དང་། །ཆོས་ཀྱིས་ཡུལ་ཁམས་བསྲུང་བའི་ཕྱིར། །མི་ཡི་བདག་པོར་
བྱིན་བརླབས་པས། །རྒྱལ་པོ་དེ་ལ་ལྷ་ཞེས་དང༌། །ལྷ་ཡི་བུ་ཞེས་བྱ་བ་ཡི། །
གྲགས་པ་ལྷ་ཡི་གནས་སུ་སྒྲོགས། །ཚེ་འདིར་ལེགས་པར་བྱས་པ་དང་། །ཉེས་
པར་བྱས་པའི་ལས་རྣམས་ཀྱི། །རྣམ་སྨིན་འབྲས་བུ་མངོན་སུམ་དུ། །སྟོན་པར་
བྱེད་སླད་རྒྱལ་པོར་བསྐོས། །གང་ཚེ་རྒྱལ་པོས་སྡིག་ཅན་གང་། །ཉེས་པར་བྱེད་
པའི་སྐྱེ་བོ་རྣམས། །འོས་མཐུན་ཆད་པས་བཅད་ནས་སུ། །ཡོངས་སུ་འགོག་པར་
མི་བྱེད་ན། །རྒྱལ་པོ་དེ་ཡི་ཡུལ་ཁམས་སུ། །ཆོས་མིན་ཤིན་ཏུ་འཕེལ་བར་འགྱུར། །
གཡོ་དང་འཐབ་རྩོད་མང་འགྱུར་ཞིང་། །ལྷ་དང་བཅས་པའི་སྐྱེ་རྒུ་འཁྲུགས། །
གང་གི་ཆེད་དུ་ལྷ་རྣམས་ཀྱི། །རྒྱལ་པོར་བསྐོས་པའི་ལས་དེ་ནི། །སྡིག་ཅན་
འཕེལ་བ་འགོག་ཡིན་ན། །ལས་དེ་ཡལ་བར་བོར་བའི་མཐུས། །དུས་མིན་རླུང་
དང་ཆར་བ་དང་། །ཕ་རོལ་དམག་དང་ནད་མང་ཞིང་། །གཟའ་སྐར་མ་རུངས་
ལ་སོགས་པའི། །མི་བཟད་ལྟས་ནི་འབྱུང་བར་བྱེད། །མེ་ཏོག་ལོ་འབྲས་མི་སྨིན་
231



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
ཞིང་། །རྐུ་འཕྲོག་ཐོག་སེར་མུ་གེ་དང་། །དུས་མིན་འཆི་བ་སྣ་ཚོགས་པ། །མྱ་
ངན་འཇིགས་པ་མང་པོ་འབྱུང་། །སྦྱིན་གནས་དང་ནི་སློབ་དཔོན་དང་། ། ་
འཁོར་རྣམས་ཆོས་མིན་བྱེད་པར་འགྱུར། །དེ་ཚོ་རྒྱལ་པོ་དེས་ཀྱང་ནི། །ཆོས་
མིན་པ་ལ་མཆོད་བྱེད་ཅིང་། །ཆོས་ལྡན་ཆད་པས་གཅོད་པར་བྱེད། །ཆོས་ལྡན་
ཆད་པས་བཅད་གྱུར་ན། །ཆུ་དང་རྒྱུ་སྐར་རླུང་གསུམ་འཁྲུགས། །ཆོས་མིན་སྐྱེ་
བོ་བཀུར་བས་ན། །དམ་ཆོས་སྙིང་པོ་སེམས་ཅན་མདངས། །ས་ཡི་བཅུད་གསུམ་
འཇིག་པར་འགྱུར། །ལོ་འབྲས་རོ་བཅུད་མི་ལྡན་ཞིང་། །ཟོས་ཀྱང་ཚིམ་པར་
མི་འགྱུར་ལ། །སེམས་ཅན་མདོག་ངན་ཉམས་མི་བདེ། །ཡོངས་སུ་དགའ་མེད་
བག་མི་ཕེབས། །ཉོན་མོངས་བརྒྱ་ཡིས་རྣམ་པར་འཁྲུགས། །ཆོས་མིན་རྒྱལ་པོ་དེ་
ཡང་ནི། །སྡུག་པ་ཐམས་ཅད་དང་བྲལ་ནས། །སྡུག་བསྔལ་སྣ་ཚོགས་འཐོབ་པར་
འགྱུར། །རྒྱལ་པོར་བསྐོས་པ་ཆུད་གཟན་པ། །འདི་ནི་ཆོས་མིན་རྒྱལ་པོ་ཞེས། །
ལྷ་གནས་རྣམས་སུ་གླེང་བར་བྱེད། །ལྷ་རྣམས་འགྲིབ་ཅིང་ངན་སོང་འཕེལ། །
རྒྱལ་པོས་ལས་སུ་བྱ་བའི་དོན། །ལྷ་རྣམས་བཞེད་པ་མ་འགྲུབ་པས། །ལྷ་ཡི་བུ་ནི་
མ་ཡིན་ལ། །ལྷ་ཡི་རྒྱལ་པོ་ཕ་རྣམས་ཀྱི། །གནས་སུའང་ཉེས་པ་དང་བཅས་
འགྱུར། །ལྷ་མཆོག་རྣམས་ཀྱང་ཡིད་ཆད་ནས། །རྒྱལ་པོ་ངན་པ་དེ་བོར་བས། །
མྱུར་དུ་ཡུལ་ཁམས་འཇིག་པར་འགྱུར། །གལ་ཏེ་ཆོས་མིན་ཚར་བཅད་ནས། །
ཆོས་དང་ལྡན་པས་ཡུལ་བསྐྱང་སྟེ། །ཡུལ་འཁོར་གཞན་གྱི་སྐྱེ་བོ་ཡང་། །ཕྱོགས་
ལྟུང་མེད་པར་དེས་བསྐྱངས་ན། །ཆོས་དང་ལྡན་པའི་རྒྱལ་པོ་དེའི། །གྲགས་པ་
འཇིག་རྟེན་གསུམ་དུ་ཁྱབ། །སུམ་ཅུ་རྩ་གསུམ་ལྷ་གནས་སུ། །ལྷ་ཡི་དབང་པོ་
232



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
དགར་འགྱུར་ཏེ། །འཛམ་བུའི་གླིང་ན་ངེད་ཀྱི་བུ། །འདི་ལྟར་ཆོས་ལྡན་རྒྱལ་པོ་
ཡིས། །ཆོས་ཀྱིས་ཡུལ་ཁམས་བསྐྱངས་བྱས་པས། །ས་སྟེང་སྐྱེ་བོ་འདིར་འབྱེད་དེ། །
ལྷ་གནས་གང་བར་བྱེད་སྙམ་ཞེས། །དེ་ལྟར་ཆོས་ལྡན་རྒྱལ་པོ་ལ། །ལྷ་དབང་
འཁོར་བཅས་དགྱེས་གྱུར་ནས། །རྟག་ཏུ་རང་གི་བུ་བཞིན་སྲུང་། །ཡུལ་དེར་
གཟའ་སྐར་ལེགས་རྒྱུ་ཞིང་། །དུས་སུ་རླུང་ལྡང་ཆར་འབབ་སོགས། །གོང་གི་
སྐྱོན་ཀུན་ལས་བཟློག་པའི། །ཡོན་ཏན་ཤིན་ཏུ་མང་པོ་འབྱུང་། །དེ་ལྟ་བས་ན་
རྒྱལ་པོ་ཡིས། །རང་གི་སྲོག་ཀྱང་བཏང་ནས་སུ། །གང་གིས་འཇིག་རྟེན་བདེར་
འགྱུར་བའི། །དཀོན་མཆོག་ཆོས་ནི་མི་བཏང་བར། །ཆོས་ལྡན་ཡོན་ཏན་ཅན་
བརྟེན་ནས། །ཆོས་ཀྱིས་ཡུལ་འཁོར་བསྐྱང་བྱ་སྟེ། །རྟག་ཏུ་ཆོས་མིན་རྣམ་པར་
སྤང་། །ཆོས་ཀྱང་ཡང་དག་བསྟན་པར་བྱ། །སེམས་ཅན་ལེགས་པར་བྱེད་ལ་
དགོད། །ཉེས་པར་བྱེད་ལས་བཟློག་པར་བྱ། །གང་ཚེ་བཟློག་མེད་སྡིག་བྱེད་
རྣམས། །ཚུལ་བཞིན་ཆད་པས་འདུལ་བྱེད་ན། །རྒྱལ་པོ་གྲགས་དང་ལྡན་འགྱུར་
ཞིང་། །ཡུལ་ཁམས་གཟི་བྱིན་འཕེལ་འགྱུར་ལ། །སྐྱེ་རྒུ་རྣམས་ཀྱང་བདེ་བར་
འགྱུར། །ཞེས་གསུངས་འདི་དོན་ཡིད་ལ་བྱ། །སྔོན་ཚེ་འདས་པའི་དུས་ཉིད་ན། །
རྒྱལ་པོ་སྟོབས་ཀྱི་དབང་པོའི་ཏོག །ཅེས་བྱའི་སྲས་སུ་གྱུར་པ་ནི། །མཛེས་པའི་
ཏོག་གིས་བསྟན་བཅོས་འདི། །ཡབ་ལས་ལེགས་པར་མནོས་བྱས་པ། །འདི་ཡི་
ཚུལ་གྱིས་སྟོན་པས་སྔོན། །ལོ་ནི་ཉི་ཁྲིའི་བར་དག་ཏུ། །རྒྱལ་པོ་བྱས་ཏེ་སྐད་ཅིག་
ཀྱང་། །ཆོས་མིན་བྱ་བ་མ་བྱས་ཞེས། །བཅོམ་ལྡན་འདས་ཀྱིས་ལེགས་པར་
གསུངས། །ད་ལྟའི་རྒྱལ་པོ་རྣམས་ཀྱིས་ཀྱང་། །སྟོན་པའི་བཀའ་འདི་དྲན་པར་
233



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བྱོས། །ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་ལས་གསེར་འོད་དམ་པ་ལས་བྱུང་
བའི་རྒྱལ་པོ་ལུགས་ཀྱི་བསྟན་བཅོས་ཀྱི་རབ་ཏུ་བྱེད་པ་སྟེ་བརྒྱད་པའོ།། །།
ཇི་ལྟར་རྒྱུ་མཚོ་ཆེན་པོ་ནི། །འཕེལ་དང་འགྲིབ་པར་མི་འགྱུར་བ། །དེ་
བཞིན་ས་བདག་བཟང་པོ་རྣམས། །ལུགས་ལས་ནམ་ཡང་མི་གཡོའོ། །གསར་
རྙིང་གྲུབ་མཐའི་ཆོས་ལུགས་ནི། །ཡབ་མེས་དུས་ཀྱི་སྲོལ་གང་ཡིན། །དེ་ཉིད་ཁོ་
ན་གཙོ་བོར་འཛིན། །གཞན་དུ་གྱུར་ན་མི་བདེ་འཕེལ། །བློན་སོགས་གོ་ས་གང་
དབང་བའི། །མི་རྒྱུད་རྣམས་ཀྱང་ཇི་སྲིད་བར། །དེ་བཞིན་ལེགས་པར་གནས་
བྱས་ན། །སྔར་ཚུལ་མི་ཉམས་མཛེས་པ་ཡིན། །གཏོང་བའི་སྒོ་དང་ཆབ་སྲིད་
སྲོལ། །གནའ་བོའི་ལུགས་བཞིན་བསྐྱང་བྱ་སྟེ། །འོས་མིན་སྔོན་མེད་བྱ་བ་འགའ། །
འཕེལ་བར་གྱུར་ན་འཇིག་པའི་ལྟས། །རང་གི་ཚུལ་ལས་གང་འདས་པ། །སུ་
ལའང་མཛེས་པ་མ་ཡིན་ཞིང་། །ཁྱད་པར་དུ་ནི་རྒྱལ་པོ་རྣམས། །ལུགས་ལས་མི་
འདའ་ཡོན་ཏན་མཆོག །སྙིགས་མའི་མི་རྣམས་དགའ་སྡུག་དང་། །ཁེངས་དང་
དུད་དང་འཇམ་རྩུབ་སོགས། །སྤྱོད་ལམ་རྣམ་པ་མི་འདྲ་བ། །ཉིན་རེ་བཞིན་དུ་
འགྱུར་བ་མང་། །གསར་པའི་ཚེ་ན་འགྲོགས་བདེ་ཞིང་། །ཡུན་དུ་བསྟེན་ན་རྒྱུ་
མེད་པར། །སྐྱོ་བ་སྐྱེད་པའི་གྲོགས་པོ་ནི། །གཞུང་ངན་མི་བརྟན་པ་ཞེས་བྱ། །
དང་པོ་འདྲིས་པར་དཀའ་བ་ལ། །ལེགས་པར་འགྲོགས་ན་སླར་ཡང་ནི། །མི་
ཕྱེད་མཛའ་བ་བརྟན་པ་དེ། །གྲོགས་པོ་བློ་བརྟན་པ་ཞེས་བརྗོད། །ཅུང་ཟད་
ཙམ་གྱིས་དགའ་ཞིང་སྙེམས། །ཅུང་ཟད་ཙམ་གྱིས་འཁྲུག་ཅིང་ཞུམ། །སྐྱེ་བོ་ངན་
པ་སྲང་མདའ་དང་། །འདྲ་བ་སྐྱེས་བུ་ཐ་ཤལ་ཡིན། །རིགས་པ་དང་ནི་མི་རིགས་
234



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
པའི། །བྱ་བ་དང་ནི་གཏམ་སོགས་ལ། །རྣམ་འགྱུར་སྔ་བར་མངོན་པ་ནི། །སྤྲེའུ་
བཞིན་དུ་ཅོལ་ཆུང་ཡིན། །བསྟོད་སྨད་འཇམ་རྩུབ་ཚིག་ཕལ་ཆེར། །བྲག་ཆ་
བཞིན་དུ་ཡལ་འགྱུར་མོད། །ཀུ་ཅོས་དཀྲོགས་པའི་ཁྱི་བཞིན་དུ། །བློ་ཆུང་ཤ་
ཐང་ཆད་ཆད་འཁྲུག །སྐྱིད་སྡུག་ངེས་པ་མེད་པས་ན། །འཁོར་བའི་སྣང་ཚུལ་རྨི་
ལམ་འདྲ། །འབྱོར་ཀྱང་དྲེགས་པར་མི་བྱ་ལ། །རྒུད་ཀྱང་ཞུམ་པར་མི་བྱའོ། །
དྲིན་བྱས་བརྗེད་པར་གྱུར་པ་ནི། །མི་ཡི་ནང་ནས་ཐ་ཆད་ཡིན། །བྱས་པ་ཤེས་
ཤིང་དྲིན་གཟོ་བའི། །མི་ལ་དཔལ་མགོན་ཉེ་བར་གནས། །ཕན་པ་ཆུང་ངུ་དག་
ལ་ཡང་། །རྗེས་སུ་ལྟ་བའི་སེམས་བསྐྱེད་མོད། །རྨིག་རྗེས་ཀྱི་ནི་ཆུ་བཞིན་དུ། །
རྒྱལ་པོ་མགུ་བར་སླ་མི་བྱ། །རྒྱ་མཚོའི་སྟེང་གི་ཀུ་བ་བཞིན། །སྐྱེ་བོ་ངན་པ་
བསྐྱོད་ཁ་ཡང་། །རི་རབ་བཞིན་དུ་མི་གཡོ་བའི། །མི་བདག་འཇིག་རྟེན་འདི་ན་
མཆོག །བྱིས་པ་རྣམས་ཀྱི་རྩེད་མོ་ལ། །ལྟད་མོ་ལྟ་བའི་རྒན་པ་བཞིན། །ཅོལ་
ཆུང་རྣམས་ཀྱི་བྱ་བ་ལ། །ཁྲོ་དང་དགའ་བ་བསྐྱེད་མི་བྱ། །སྐྱེ་བོ་ཡ་རབས་ཚིག་
བཙུན་རྣམས། །ཁས་བླངས་ནས་ནི་དོན་ཆུང་ཡང་། །ལྡོག་པར་མིན་ན་དོན་ཆེན་
དང་། །མནའ་དོར་བ་ལས་ཇི་ལྟར་ལྡོག །གཏམ་དང་བྱ་བར་ངེས་མེད་ན། །སུ་
ཡང་རུང་སྟེ་བརྩི་བཀུར་ཆུང་། །དོན་ལྡན་སྨྲ་བའི་སྐྱེས་བུ་ཡི། །ཚིག་ལས་ཀུན་
གྱིས་འདའ་བར་དཀའ། །དམ་བཅའ་རི་ལྟར་བརྟན་གྱུར་ན། །རང་གི་དགོས་པ་
ཀུན་འགྲུབ་ཅིང་། །སྐྱེ་བོ་ཡིད་རྟོན་གནས་གྱུར་ལ། །བསྡིགས་ན་ལྷ་ཡང་
འཇིགས་པ་སྐྱེ། །བློ་མི་བརྟན་པས་ཆོས་དང་སྲིད། །གང་བརྩམ་ན་ཡང་མཐར་
མི་ཕྱིན། །བྱ་བ་མང་ལ་འགྲུབ་པ་ཉུང༌། །ཁས་ལེན་ཆེ་ལ་ལག་རྗེས་ཆུང་། །བློ་
235



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
བརྟན་རྣམས་ཀྱིས་གང་བསྒྲུབས་ཀྱང་། །ཡུན་ནས་ཡུན་དུ་འབད་པ་ཡིས། །
ཐིགས་པ་བསགས་པས་རྒྱ་མཚོ་བཞིན། །ཐ་མ་གྲུབ་འབྲས་རྒྱ་ཆེར་ལྡན། །བློ་མི་
བརྟན་ལ་ཡོན་ཏན་གྱིས། །རེ་ཞིག་བསྒོས་པར་གྱུར་ན་ཡང་། །རྡོ་ལ་ག་བུར་དྲི་
བཞིན་དུ། །རིང་པོར་མི་ཐོགས་ཡལ་བར་འགྱུར། །འདུ་ཤེས་སྣ་ཚོགས་སྐྱེ་བོ་
ཡིས། །བརྗོད་ཀུན་རྗེས་སུ་མི་འཇུག་པར། །རང་གིས་ལེགས་པར་དཔྱད་ནས་སུ། །
འོས་པའི་དོན་ལས་ལྡོག་མི་བྱ། །དབུ་བ་རྡོས་འདྲ་སྟོབས་མེད་སེམས་ཀྱིས་ནི། །
ལུགས་ཟུང་བྱ་བ་གང་ཡང་མི་འགྲུབ་ཕྱིར། །མི་ཤིགས་སྙིང་སྟོབས་རྡོ་རྗེ་ལྟ་བུ་
ཡིས། །རིགས་པའི་དོན་ཀུན་བདེ་བླག་བསྒྲུབ་པར་བྱ། །ལྷུན་པོའི་རྒྱལ་པོ་རྡོ་
རྗེའི་ཁོར་ཡུག་ཅན། །འཛིན་མའི་དབུས་སུ་གཡོ་མེད་གནས་པ་ལྟར། །ས་སྐྱོང་
བརྟན་ཞིང་ལུགས་ལས་མི་གཡོ་བ། །ས་སྟེང་སྐྱེ་བོ་ཀུན་ལས་མངོན་པར་འཕགས། །
གྲོགས་ངན་ཆུ་གཏེར་རླབས་ཀྱིས་མི་གཡོ་ཞིང་། །གློ་བུར་རྣམ་རྟོག་རླུང་གིས་མི་
བསྐྱོད་པར། །རྟག་ཏུ་བརྟན་པའི་ངང་ཚུལ་རི་དབང་འདིས། །སེམས་མེད་རི་བོ་
མཆོག་ཀྱང་ཟིལ་གྱིས་གནོན། །གང་ཞིག་བརྟན་པའི་བློ་ལྡན་དེ་དག་ནི། །སྙིང་
སྟོབས་ཆེ་ཞིང་བརྩོན་འགྲུས་མི་གཡེལ་བས། །རང་གི་ལས་སུ་བྱ་བ་གང་ལ་ཡང་། །
ཞུམ་པའི་སེམས་ནི་ནམ་ཡང་མི་བསྐྱེད་དོ། །ལས་ལ་བགྱི་བ་མ་བཏང་ན། །དོན་
ཆེན་དག་ཀྱང་མཐར་གྱིས་འགྲུབ། །ཕ་བོང་སྒུལ་བར་དཀའ་བ་འང་། །རིམ་
གྱིས་རི་རྩེར་འབྱིན་པར་ནུས། །བླུན་པོས་བྱ་བ་ཁས་འཆེ་ཞིང་། །ཐོག་མར་
བསྒྲིམས་ནས་ཐ་མར་ལྷོད། །མཁས་པས་བྱ་བ་ཞེ་ལ་བཞག །དང་པོར་ལྷོད་ཅིང་
ཐ་མར་བསྒྲིམས། །དམ་པས་དང་པོར་ཁས་འཆེ་དཀའ། །གལ་ཏེ་ཁས་ནི་བླངས་
236



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
•
གྱུར་ན། །རྡོ་ལ་རི་མོ་བྲིས་པ་བཞིན། །ཤི་ཡང་གཞན་དུ་མི་བྱེད་དོ། །བརྩོན་
འགྲུས་ཆེ་དང་ལྡན་གྱུར་ན། །རི་བོའི་རྩེའང་མཐོ་བ་མིན། །རྒྱ་མཚོའི་གཏིང་
ཡང་མི་དམའ་སྟེ། །འདི་ལྟའི་སྙིང་སྟོབས་ལྡན་པ་ལ། །ལྷ་ཡང་སྐྲག་པ་སྐྱེ་འགྱུར་
ན། །མི་ཡི་སྐྱེ་བོ་སྨོས་ཅི་དགོས། །དེད་དཔོན་སྦྱིན་པ་ཆེན་པོ་ཡིས། །རྒྱ་མཚོའི་
ཆུ་ནི་བཅུས་པ་བཞིན། །བརྩོན་འགྲུས་དག་དང་ལྡན་པ་ཡིས། །དགེ་བའི་བཤེས་
གཉེན་བསྟེན་བྱ་ཞིང་། །གཞུང་ལུགས་རྣམ་མང་བསླབ་བྱ་སྟེ། །ཐོས་པས་ཤེས་
རབ་མིག་བསྒྲུབས་ནས། །འོས་ཤིང་རིགས་པའི་བྱ་བ་དང་། །ཁྱད་པར་དོན་
ཆེན་གནས་རྣམས་ལ། །སེང་གེའི་ཚུལ་གྱིས་འཇིགས་མེད་པར། །བྱ་བའི་ལས་ལ་
སྦྱར་བར་བྱ། །དམན་པ་བསྟེན་པས་མི་རྣམས་ཉམས་འགྱུར་ཞིང་། །ཐད་ཀར་
བབ་པ་བསྟེན་པས་སོ་ན་གནས། །མཆོག་རྣམས་ལ་བསྟེན་དམ་པ་ཐོབ་འགྱུར་བ།།
དེ་ཕྱིར་བདག་བས་གཙོར་གྱུར་བསྟེན་པར་བྱ། །ཡོན་ཏན་ཀུན་དང་ལྡན་པ་
དཀོན། །ཡོན་ཏན་ཅི་ཡང་མེད་པའང་ཉུང་། །ཡོན་ཏན་གཙོ་ཆེ་བསྟེན་བྱས་ཏེ། །
སྐྱོན་འདོར་ཡོན་ཏན་ལེན་པར་བྱ། །ཆུ་ཡི་ཕྱེད་ཙམ་གང་བ་ཡི། །བུམ་པ་སྤྱི་
བོར་ཐོགས་པ་བཞིན། །ཐོས་ཆུང་ང་རྒྱལ་ཆེ་བ་ཕལ། །བཀུར་བར་ཤིན་ཏུ་
དཀའ་བ་ཡིན། །ངན་པ་ཇི་སྲིད་ཉམ་ཆུང་བ། །དེ་སྲིད་བར་དུ་རང་བཞིན་
བཟང་། །ཇི་སྟེ་རྙེད་བཀུར་ཐོབ་པ་ན། །དེ་མ་ཐག་ཏུ་འགྱིང་ཚུལ་སྟོན། །
གཞོན་ཡང་རྒན་པའི་ཉེ་བར་ཞི་ལ་དགའ། །མཁས་པར་འགྱུར་ཀྱང་ཤེས་པའི་ང་
རྒྱལ་མེད། །གཟི་བརྗིད་ཆེ་ཡང་བཟོད་ཅིང་དེས་པའི་ངང་། །ཇེ་མཐོར་ཕྱིན་
ཀྱང་སྙེམས་པ་མེད་རྣམས་མཆོག །མཐུ་ཆེ་བ་དང་འགྲོགས་གྱུར་ན། །མཐོན་པོ་
237



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཉིད་དུ་སུ་མི་འགྱུར། །མེ་ཏོག་ཕྲེང་བར་འབྲེལ་བ་ཡི། །སྐུད་པ་མགོ་ལ་འདོགས་
པར་བྱེད། །དམ་པ་དག་དང་འགྲོགས་པ་ན། །རང་རྒྱུད་ཡོན་ཏན་ལྡན་པར་
འགྱུར། །ཀོ་ཏུ་གྷ་དང་ལྷན་ཅིག་པའི། །རྡོ་ཁམས་གསེར་དུ་སྒྱུར་བར་བྱེད། །
བོང་བུ་ཕྱུགས་ལ་མེ་ཏོག་ཕྲེང་བས་ཅི། །དུད་འགྲོ་ཕག་ལ་ཁ་ཟས་ཞིམ་པོས་ཅི། །
ལོང་ལ་སྣང་དང་འོན་པ་དག་ལ་གླུ། །གླེན་པ་རྣམས་ལ་ཆོས་ཀྱིས་ཅི་ཞིག་བྱ། །
གང་ཞིག་ཚིག་གཅིག་ཙམ་སྟེར་བའི། །བླ་མར་ཕྱག་བྱས་མ་བཏུད་ན། །ཁྱི་ཡི་སྐྱེ་
བ་བརྒྱ་བརྒྱུད་ནས། །རིགས་ངན་དག་ཏུ་སྐྱེ་བར་གསུངས། །རིག་པ་གཞོན་པའི་
དུས་ན་བསླབ། །བ་ནི་དགུན་གྱི་དུས་སུ་གསོ། །ཞིང་ནི་དྲོད་གཤེར་ལྡན་ཚེ་རྨོ། །
འདི་གསུམ་འབྲས་བུ་སྨིན་པའི་རྒྱུ། །གྲོག་མཁར་ས་དང་སྦྲང་རྩི་དང་། །ཡེར་
ངོའི་ཟླ་བ་བསླབ་པའི་བློ། །རྒྱལ་པོའི་ནོར་དང་སྤྲང་པོའི་ནོར། །ཅུང་ཟད་ཅུང་
ཟད་བསགས་པས་འཕེལ། །ཡོན་ཏན་དག་ལ་འབད་བྱ་ཡི། །འགྱིང་ཚུལ་བསྟན་
པས་ཅི་ཞིག་བྱ། །ཡོན་ཏན་མེད་པའི་ཆེ་འགྱིང་ནི། །རང་ཉིད་སྨྲ་ཕབ་ཁོ་ན་ཡིན། །
མནོག་ཆུང་བདེ་བས་གཡེངས་པ་ལ། །དོན་ཆེན་ཡོན་ཏན་ག་ལ་སྐྱེ། །དེ་བས་
སློབ་ཚེ་སྡུག་བསྔལ་ཀུན། །ཁྱད་དུ་བསད་དེ་ཡོན་ཏན་བསླབ། །རིག་པའི་གནས་
དང་དམ་པའི་གཞུང་། །མ་ཐོས་བར་དུ་ཤེས་མི་འགྱུར། །ཐོས་པས་བླང་དོར་
གནས་ཀུན་ལ། །བློ་གྲོས་མིག་བཟང་འབྱེད་པར་བྱེད། །ཡང་དག་མཁས་པའི་
སློབ་དཔོན་ལ། །བསྟེན་པར་མ་བྱས་རིག་པ་དེ། །འཕྱོན་མ་ཡི་ནི་བུ་བཞིན་དུ། །
ཁུངས་བཙུན་པར་ནི་མི་འགྱུར་རོ། །ཡ་རབས་རིགས་རྒྱུད་མཐོ་བ་དང་། །
མཁས་ཤིང་དམ་པའི་སྐྱེས་བུ་ལ། །བསྟེན་ཅིང་ཁུངས་ཕྱུང་བྱས་ཙམ་གྱིས། །སྐྱེ་
238



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
བོ་གཞན་གྱིས་རྩི་བར་བྱེད། །ལེགས་པར་མཐར་ཕྱིན་སྦྱང་གྱུར་ན། །གཞུང་
གཅིག་ཤེས་ཀྱང་ཉི་མ་བཞིན། །ཐེ་ཚོམ་དང་བཅས་གཞུང་མང་པོ། །འཛིན་རློམ་
བྱས་ཀྱང་རྒྱུ་སྐར་འདྲ། །ཐོས་པའི་དོན་ལ་རྩེ་གཅིག་ཏུ། །རིག་པའི་ལམ་ནས་
དཔྱད་བྱས་ཏེ། །བསམ་བྱུང་ངེས་པ་མ་རྙེད་ན། །ཐོས་ཀློག་ཕལ་ཆེར་ནེ་ཙོ་འདྲ། །
རིགས་དང་མི་རིགས་དཔྱོད་པའི་བློ་མེད་ཅིང་། །ཐོས་དང་བསོད་ནམས་དོན་
དུ་མི་གཉེར་བར། །ལྟོ་འགྲངས་འཁྲིག་སྤྱོད་ཙམ་གྱིས་དུས་འདའ་བའི། །སྐྱེས་བུ་
དེ་བློ་ཕྱུགས་དང་ཁྱད་པར་ཅི། །རྒས་ཤིང་འཁོགས་པར་གྱུར་ན་འང༌། །འབད་
དེ་ཐོས་བསམ་ཤེས་རབ་སྦྱང་། །ཤེས་རྒྱུད་དེ་ལ་དེས་བསྒོས་པས། །སྐྱེ་བ་གཞན་
དུ་མཁས་པར་འགྱུར། །རིག་པ་གླེགས་བམ་ལ་གནས་དང་། །མ་བསྒྲུབས་པ་ཡི་
གསང་སྔགས་དང་། །ཚགས་སུ་མ་བྱས་ཡོ་བྱད་རྣམས། །དགོས་པའི་དུས་སུ་
སླེབ་པར་དཀའ། །རང་གི་འདི་ཕྱིའི་ལེགས་ཚོགས་དང་། །འབངས་ཀྱི་དོན་
རྣམས་མཐའ་དག་ལ། །མི་བདག་དུས་སུ་བསྒྲིམ་བྱ་སྟེ། །ལེ་ལོས་ཕྱི་བཤོལ་མི་
བྱའོ། །བརྩོན་པ་དག་དང་བྲལ་གྱུར་ན། །དོན་ཆུང་ཡིན་ཡང་འགྲུབ་པར་དཀའ། །
བརྩོན་འགྲུས་ལྡན་ན་ཡོན་ཏན་ཀུན། །རང་གི་ལག་ན་གནས་དང་མཚུངས། །
བདག་ཉིད་བདག་གི་མགོན་ཡིན་གྱི། །གཞན་པ་སུ་ཞིག་མགོན་དུ་འགྱུར། །དེ་
བས་རང་དོན་ཤེས་པ་རྣམས། །ཡོན་ཏན་ལེན་ལ་ཤིན་ཏུ་བརྩོན། །དགྲ་བོ་མི་
དགར་བྱེད་འདོད་ན། །རང་ཉིད་ཡོན་ཏན་ལྡན་པར་བྱ། །ཁྲོ་བའི་སེམས་དང་
ཚིག་རྩུབ་ཀྱིས། །གཞན་དག་མི་ཐུལ་རང་ལ་གནོད། །མཆོག་རྣམས་རྒུད་དང་
ཉམ་ངའི་ཚེ། །སྙིང་སྟོབས་བློ་གྲོས་ལྷག་པར་ཆེ། །མུན་པ་ཐིབ་པོས་ནོན་པ་ན། །
239



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྒྲོན་མེ་ལྷག་པར་གསལ་བ་ཡིན། །གང་ཞིག་ཁྲོ་ན་འཇིགས་མེད་ལ། །དགའ་
ནའང་ཕན་འདོགས་མི་ནུས་པ། །ཚར་གཅོད་རྗེས་འཛིན་མེད་པ་དེ། །དགའ་མ་
ཁྲོ་ཡང་དེས་ཅི་བྱ། །ཕན་བཏགས་པ་ལ་དྲིན་མི་གཟོ། །གནོད་བྱས་ལན་ལྡོན་
མེད་པ་ཡི། །ནུས་མེད་ལམ་ཁའི་ཐོ་ཡོར་དང་། །འདྲ་ལ་ཀུན་གྱིས་བརྙས་པར་
བྱེད། །བློ་ལྡན་སེམས་དཔའ་མཆོག་རྣམས་ལ། །བྱས་པ་ཆུང་ཡང་དྲིན་གཟོ་ཚེ། །
གནོད་པ་མང་ཡང་མི་འཁྲུགས་པས། །ས་གཞི་བཞིན་དུ་གནས་མོད་ཀྱི། །གང་
དེའི་སྤྱོད་ཡུལ་མ་ཐོབ་གཞན། །ཕན་དང་གནོད་པ་ངོ་ཤེས་ནས། །ཚར་གཅོད་
རྗེས་འཛིན་མཐུ་ཡོད་པ། །དེ་སྲིད་དེ་ཉིད་ཀུན་གྱིས་བརྩི། །གང་ན་མགོ་བོ་
གཅོད་ནུས་པ། །དགའ་ན་རྒྱལ་སྲིད་སྦྱིན་པར་ནུས། །ནུས་པ་ཆེ་དང་མ་ལྡན་ན། །
མི་བདག་ཅེས་གྲགས་དགོས་པ་ཆུང་། །མི་ལྕོགས་པ་ཡི་བྱ་བ་ལ། །གཞན་གྱིས་
རྦད་ཀྱང་བསྒྲུབ་མི་བྱ། །དགེའོ་དགེའོ་ཞེས་སྨྲས་པས། །མེ་ཡི་ནང་དུ་སུ་ཞིག་
མཆོང་། །ཐབས་ལ་མཁས་བྱས་དོན་གང་ཞིག །དཀའ་ཡང་བསྒྲུབ་པར་ནུས་
མཐོང་ན། །གཞན་གྱིས་བཀག་ཀྱང་ལྡོག་མི་བྱ། །མཁས་པས་རིན་ཆེན་ལེན་དང་
མཚུངས། །སྦྲུལ་གདུག་མགོ་ལས་ནོར་བུ་བཞིན། །བྱ་བ་ཆུང་ངུ་དག་ལ་ཡང་། །
བག་ཟོན་བཅས་པས་བསྒྲུབ་བྱ་ཡི། །བབ་ཅོལ་རྩོམ་པ་ནམ་ཡང་མིན། །མཛེ་
ཅན་མེར་ནི་འཇུག་པ་ལྟའི། །ཕུང་ཀྲོལ་རྣམས་ཀྱིས་ཉེན་ཆེ་བའི། །བྱ་བའི་
གནས་ལ་འཇུག་པ་གང་། །རྣལ་མར་གནས་པས་བྱར་མི་རུང་། །འཕྲོད་པར་ཟ་
བའི་མི་ལ་ནི། །ཟས་ལས་བྱུང་བའི་ནད་མེད་པ། །དེ་བཞིན་ལེགས་པར་
བརྟགས་ནས་སུ། །བྱ་བ་བྱེད་ལ་ཉེས་པ་དཀོན། །དོན་ཆུང་པ་ལ་ཆགས་རྣམས་
240



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན།
=
ཀྱིས། །ཆེན་པོའི་བདེ་བ་མི་འཐོབ་པས། །བློ་ནི་ཅི་ནས་རྒྱ་བསྐྱེད་དེ། །ཡོན་
ཏན་ཆེན་པོ་ཉིད་དུ་བྱ། །བསྒྲུབ་ན་ལྷ་ཡང་འགྲུབ་འགྱུར་ལ། །བཅོམ་ན་བྲག་
ཀྱང་ཤིག་པའི་ཕྱིར། །ཞུམ་པ་དང་དུ་མི་བླང་བར། །རྒྱུན་ཆགས་བར་ནི་བརྩོན་
པར་བྱ། །གོམས་ན་སླ་བར་མི་འགྱུར་བའི། །དངོས་དེ་གང་ཡང་ཡོད་མ་ཡིན། །
ངང་པ་མཚོ་དང་བྱ་རྒོད་དག །དུར་ཁྲོད་ལ་དགའ་གོམས་པའི་བློ། །སྟོབས་ལྡན་
ཤ་ཁྲག་རྟག་ཟ་བའི། །སེང་གེ་ལོ་རེར་ལན་གཅིག་འཁྲིག །རྡུལ་ཙམ་འགམ་པའི་
བོང་བུ་རྣམས། །རྟག་ཏུ་བག་མེད་འཁྲིག་པ་སྤྱོད། །ཆགས་བྲལ་ཆགས་དང་ཡིད་
ལོག་བཞིན། །འགྲོ་རྣམས་སེམས་ཀྱི་རྗེས་སུ་འབྲངས། །སེམས་ནི་གོམས་པའི་
རྗེས་འགྲོའི་ཕྱིར། །རང་སེམས་དབང་གྱུར་དངོས་གྲུབ་མཆོག །སྐྱེ་རྒུ་ལས་ཀྱི་
རྗེས་འབྲངས་པས། །ཕལ་ཆེར་རང་དབང་ཡོད་མ་ཡིན། །ལས་དེའང་སེམས་
པས་བཀོད་པའི་ཕྱིར། །སེམས་གདུལ་བ་ལ་ནན་ཏན་བྱ། །ས་སྟེང་འདི་ན་བདེ་
བ་དང་། །སྡུག་བསྔའ་རིས་སུ་བྱས་པ་མེད། །འཇིག་རྟེན་འཇིག་རྟེན་འདས་
པའི་དོན། །གང་སྒྲུབ་བདག་ལ་རག་ལས་པས། །གཞན་གྱི་དྲིང་ལ་མི་འཇོག་
པར། །བདག་ཉིད་གཅིག་པུས་བགྱི་བའི་དོན། །མཐར་ཕྱིན་པ་ནི་བྱའོ་ཞེས། །
སེམས་པ་སྐྱེས་བུ་སེང་གེ་ཡིན། །ཇི་ལྟར་མེ་ནི་རླུང་གིས་སྦར་གྱུར་ན། །ཚང་ཚིང་
ནགས་ཀྱི་ཚོགས་རྣམས་ཚིག་པར་ནུས། །དེ་བཞིན་ཐབས་དང་ལྡན་པར་གང་
བརྩོན་པ། །མི་མཐུན་རྒོལ་བའི་ཕྱོགས་ལས་རྣམ་པར་རྒྱལ། །དགེ་བའི་སྐས་ལས་
མཐོ་རིས་གནས་འགྲོ་ཞིང་། །དཔལ་དང་འབྱོར་པའི་མཚོ་ཆེན་རང་གིར་བྱེད། །
ས་གསུམ་འདུ་བ་མགྲོན་དུ་འགུགས་པ་ཡང་། །བརྩོན་པས་ལག་ན་གནས་པ་
241



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བཞིན་དུ་བྱེད། །ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་ལས་བརྟན་ཞིང་བརྩོན་པ་
བརྟག་པའི་རབ་ཏུ་བྱེད་པ་སྟེ་དགུ་པའོ།། །། །
དཔལ་དང་འབྱོར་པ་ཕུན་སུམ་ཚོགས་ལྡན་པའི། །མི་བདག་བཟང་པོ་
རྣམས་ནི་ལྷག་པར་དུལ། །རྒྱུ་སྐར་ཕྲེང་བས་བསྐོར་བའི་རི་བོང་འཛིན། །སྤྲིན་
མེད་མཁའ་ལ་འཆར་བ་ཇི་བཞིན་ནོ། །ཡོན་ཏན་ཆུང་རྣམས་ང་རྒྱལ་ཆེ། །ཡོན་
ཏན་མཆོག་ལྡན་ཁེངས་པ་བྲལ། །སྙེ་མ་ལོང་བ་མགོ་འཕང་མཐོ། །འབྲས་བཟང་
སྨིན་པ་དུད་དེ་གནས། །རང་གིས་རང་ལ་བསྟོད་བྱེད་པ། །བརྒྱ་བྱིན་ཡིན་ཡང་
མི་མཛེས་པས། །ཁ་ཅོལ་ཆུང་དུས་མི་གཅོལ་པར། །རྒྱ་མཚོ་བཞིན་དུ་བརླིང་
བར་བྱ། །ཡོན་ཏན་ཅན་ལ་ལྷག་པར་དགྲར་གྱུར་ཅིང་། །མཐོ་བར་འགྱིང་
བཞིན་དམའ་བར་སྒྱུར་བྱེད་པ། །བདག་གི་སྐྱོན་རྣམས་མཐོང་དུ་མི་སྟེར་བའི། །
ང་རྒྱལ་དང་མཚུངས་ཉེས་པ་གཞན་ཡོད་མིན། །མཐོང་བ་ཙམ་ནས་སྐྱེ་བོས་སྡང་
འགྱུར་ལ། །དེ་ཡི་དཔལ་ལ་གཞན་རྣམས་ཤིན་ཏུ་འཁུ། །བརྙས་ཐབས་སྣ་ཚོགས་
མགྲོན་དུ་འགུགས་བྱེད་པའི། །ང་རྒྱལ་གདོན་དེ་ང་རྒྱལ་ཅན་ལ་འཇུག །གདོན་
གཞན་སྔགས་ཀྱིས་གདུལ་ནུས་ཀྱི། །ང་རྒྱལ་ཅན་ལ་ལེགས་སྨྲས་ན། །སྦྲུལ་ལ་འོ་
མ་བླུད་པ་བཞིན། །ཐབས་དེས་ཞི་བར་བྱེད་མི་འགྱུར། །ཙན་དན་གླ་རྩི་ག་བུར་
གྱིས་བསྒོས་ཀྱང་། །སྒོག་སྐྱའི་དྲི་ངན་རང་བཞིན་མི་འདོར་ལྟར། །དམ་པའི་
གཞུང་ལུགས་མང་པོ་ལེགས་བསླབས་ཀྱང་། །རང་བཞིན་ངན་པའི་མཚན་ཉིད་
འདོར་བར་དཀའ། །ལེགས་བཤད་ཤེས་ཤིང་འོས་པའི་གནས་ལ་གུས། །མི་འོས་
བརྙས་ཐབས་བྱེད་ཚེ་སྤོབས་པའི་གདེངས། །ལྷུན་པོའི་རྩེ་མོ་ལྟ་བུར་གཟེངས་
242



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
-
--
-
-
མཐོ་བ། །སྐྱེས་བུ་དེ་ཡི་ང་རྒྱལ་རྒྱན་དང་འདྲ། །བདེ་ཞིང་འབྱོར་དུས་སྤོབས་
པའི་གཟེངས་མཐོ་ཞིང་། །བཤད་ཀྱང་མི་གོ་ཀུན་ལ་རྩྭ་འདྲར་བརྙས། །འཇིགས་
པ་མངོན་སུམ་བྱུང་ཚེ་ཞུམ་པའི་མཐར། །སྟེགས་པར་བྱེད་པ་སྐྱེས་བུ་ཐ་ཤལ་
རྟགས། །གཞན་ལས་འཚོལ་ཞིང་ཟས་ཞིམ་འདོད། །སློང་མོས་འཚོ་ཞིང་ཁེངས་
པ་ཆེ། །བསྟན་བཅོས་མི་ཤེས་རྩོད་པར་འདོད། །འདི་གསུམ་འཇིག་རྟེན་བཞད་
གད་རྒྱུ། །རྙེད་དང་བཀུར་སྟིས་བླུན་པོ་ལ། །ང་རྒྱལ་སྐྱེ་ཞིང་སྐྱོན་རྣམས་སྒྲིབ། །
དྲེའུ་མོ་ཡི་མངལ་ཆགས་བཞིན། །ཕོ་ཤལ་བཀུར་སྟིས་བརླག་པར་འགྱུར། །དམ་
པ་ཇི་ལྟར་གོ་འཕང་མཐོ་གྱུར་པ། །དེ་ལྟ་དེ་ལྟར་དུལ་ཞིང་གཞན་ཕན་བརྩོན། །
དེ་ཡི་གྲགས་པ་ཕྱོགས་དང་ཕྱོགས་རྣམས་སུ། །སྐྱེ་བོའི་ཚིག་གིས་བསྒྲགས་ཏེ་ཁྱབ་
པར་འགྱུར། །མེ་ཏོག་དྲི་ནི་རྫི་ཕྱོགས་ཁོ་ནར་གཞོལ། །མཆོག་རྣམས་གྲགས་པའི་
དྲི་བསུང་ཕྱོགས་ཀུན་ཁྱབ། །བདག་ཉིད་དུལ་ཞིང་ཡོན་ཏན་སྦ་བྱེད་ཀྱང་། །
གཞན་གྱིས་གཞན་ལ་ངོམས་པ་བཞིན་དུ་སྒྲོགས། །མི་མཁས་ང་རྒྱལ་ཆེ་བའི་སྐྱེ་
བོ་ནི། །རིགས་གཟུགས་ཐོས་སོགས་ཡོན་ཏན་ཆུང་ངུ་ཡིས། །ཁྲོན་པའི་རུས་སྦལ་
བཞིན་དུ་ཁེངས་གྱུར་ནས། །དམ་པ་རྣམས་ལ་ལྷག་པར་གཤེ་བྱེད་ཀྱང་། དེ་
ཡིས་དམ་པའི་ཡོན་ཏན་མི་འགོགས་ལ། །རང་གི་འདི་ཕྱིའི་ཡོན་ཏན་ཟད་པར་
བྱེད། །མེ་ལྕེ་ཐུར་དུ་སྦུབས་པར་གྱུར་པ་དེས། །རང་གི་ལག་པ་སྲེག་པར་བྱེད་
དང་མཚུངས། །རིགས་གཟུགས་འབྱོར་པ་ཐོས་སོགས་ཡོན་ཏན་ནི། །གོང་ནས་
གོང་དུ་རྒྱ་ཆེར་འཕགས་མཆིས་པས། །བློ་ཆུང་རིགས་སོགས་མཉམ་པ་གཞན་
དག་ལ། །འགྲན་ཞིང་ང་རྒྱལ་བྱེད་པ་ཤིན་ཏུ་འཁྲུལ། །ང་རྒྱལ་དག་གིས་སྨ་ཕབ་
243



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
མ་བྱས་པའི། །ཡོན་ཏན་ཆུང་བར་གྱུར་ཀྱང་ཆེ་དང་འདྲ། །འབྱོར་དང་ཐོས་
སོགས་ཤིན་ཏུ་རྒྱ་ཆེ་ཡང་། །ང་རྒྱལ་དུག་དང་འདྲེས་ན་ཆུང་བར་བྱེད། །འདོད་
པས་ལོང་བས་སྡིག་མི་མཐོང་། །དམུས་ལོང་གིས་ནི་གཟུགས་མི་མཐོང་། །
དྲེགས་པ་ཡིས་ནི་སྐྱོན་མི་མཐོང་། །བདག་ལྟས་དེ་ཉིད་མི་མཐོང་ངོ་། །རིགས་
དང་བློ་གྲོས་ལྡན་རྣམས་ཀྱིས། །བཀུར་ལ་དམན་པས་བརྙས་ཐབས་བྱེད། །
མཁས་པས་ཕྱག་བྱས་མཆོད་རྟེན་ནི། །ཁྭ་རྣམས་སྟན་དུ་འདིང་བར་བྱེད། །
མཁའ་ལ་གྱེན་དུ་གཏོར་བྱས་པའི། །མི་གཙང་རང་ཐོག་འབབ་པ་བཞིན། །མ་
རབས་ང་རྒྱལ་ཅན་བསྟེན་ན། །རྟེན་པ་པོ་ལ་བྱུར་དུ་འབབ། །མཁས་ཤིང་ཡ་
རབས་དུལ་བ་ལ། །བརྟེན་པ་ཙམ་གྱིས་རྟེན་པ་པོར། །ཡོན་ཏན་དཔལ་དང་
གྲགས་པ་འཕེལ། །ནོར་བུས་གཙུག་རྒྱན་བྱས་པ་བཞིན། །གསང་བའི་བདག་
པོའི་མཚན་བཟུང་བས། །འབྱུང་པོའི་ཚོགས་རྣམས་སྲུང་བ་ལྟར། །རིགས་མཐོ་
བ་དང་མཁས་པ་ལ། །འབྲེལ་བ་རྣམས་ཀྱང་མཆོད་པ་ཐོབ། །ཆེན་པོས་ང་རྒྱལ་
བྱ་ཅི་དགོས། །ང་རྒྱལ་མེད་ཚེ་ལྷག་པར་མཛེས། །དམན་པས་ང་རྒྱལ་བྱས་ཅི་
ཕན། །ང་རྒྱལ་ཡོད་ན་ལྷག་པར་བརྙས། །ང་རྒྱལ་ཕྲག་དོག་གཡོན་གསུམ་གྱི། །
སྐྱོན་ལྡན་སྐྱེ་བོ་བླུན་གྱུར་གང་། །མཛའ་བར་བྱས་ན་མི་རུང་འཕེལ། །རྒྱང་དུ་
བསྲིང་ན་བདེ་བ་ཐོབ། །བཟང་པོ་དགྲ་རུ་གྱུར་ཀྱང་སླ། །ལེགས་པར་བསྡུམ་ན་
ཕན་པར་བྱེད། །སྦྲུལ་གདུག་ལས་ཀྱང་ཐུ་བ་ཡི། །སྐྱེ་བོ་ངན་པ་མཛར་མི་རུང་། །
མཛའ་བར་བྱས་ན་ཁྲོ་འགྱུར་ཞིང་། །ཕན་བཏགས་པ་ན་ལོག་པར་ལྟ། །བདེན་
པར་སྨྲས་ན་ཕྱིར་རྒོལ་བ། །བཅོས་སུ་མི་རུང་མི་སྲུན་ཡིན། །མཁས་པ་གང་གིས་
244



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན།
དེ་ཤེས་ནས། །འཇམ་པོས་བྲིད་པར་མི་བྱ་སྟེ། །བད་ཀན་ནད་ལ་རྩུབ་བཅོས་
བཞིན། །ཐབས་ལ་མཁས་པས་བརླང་བར་བྱ། །དྲང་པོ་ཕལ་ཆེར་གཞོམ་གྱུར་ལ། །
འཇམ་པོ་ཕལ་ཆེར་བརྙས་བགྱིད་པས། །དེས་ཤིང་དྲང་བ་རྣམས་ཀྱིས་ཀྱང་། །
མི་སྲུན་བླུན་ལ་ཅི་འོས་སྦྱར། །སྐྱེ་བོ་ངན་དང་གསེར་དང་རྔ་། །མི་སྲུན་རྟ་དང་
བུད་མེད་དྲེགས། །ལྔ་པོ་བརྡུང་ན་དུལ་འགྱུར་གྱི། །དེ་དག་འཇམ་པོའི་འོས་མ་
ཡིན། །ཡ་རབས་རིགས་ཀྱི་གདོང་ན་པད་མ་མེད། །མ་རབས་རིགས་ལ་ཀློད་
ནས་རྭ་མ་སྐྱེས། །ཇི་ལྟ་ཇི་ལྟར་སྤྱོད་པའི་ཁྱད་པར་གྱིས། །འཕྱོན་མའི་བུ་ཡི་
རིགས་རྣམས་གསལ་བ་ཉིད། །ངེས་པ་རྣམས་ཀྱིས་སྦྱིན་པ་མ་སྩལ་ལ། །ང་རྒྱལ་
ཅན་གྱིས་གཞན་ནོར་མ་འཕྲོགས་ཀྱང་། །ཇི་ལྟ་ཇི་ལྟར་སོ་སོའི་སྐྱོན་ཡོན་ལས། །
སྐྱེ་བོ་རྣམས་ནི་དགའ་དང་སྡང་བར་བྱེད། །ང་རྒྱལ་མེད་ཅིང་དེས་པར་གྱུར་
པའི་སྐྱེ་བོ་གང་། །འགྲོགས་ན་བདེ་ཞིང་མཛའ་བར་རབ་ཏུ་བརྟན་གྱུར་པ། །
འབྲས་ལྡན་ལྗོན་ཤིང་བཟང་པོའི་གྲིབ་མ་སྣུམ་པོར་ནི། །ངལ་གསོས་བཞིན་དུ་
བརྟེན་རྣམས་བདེ་བ་ཐོབ་པར་བྱེད། །ང་རྒྱལ་ཆེ་ཞིང་མ་དུལ་བ་ཡི་སྐྱེ་བོ་གང་། །
མཐོན་པོའི་རིགས་སུ་སྐྱེས་ཀྱང་དེ་ལ་སྐྱབས་འཚོལ་རྣམས། །སྤྲིན་ཆུང་གྲིབ་མ་
བཞིན་དུ་རྗེས་སུ་ཕན་མི་འགྱུར། །དེ་ཕྱིར་དྲེགས་མེད་དེས་པའི་ས་སྐྱོང་བསྟེན་
པར་བྱ། །ང་རྒྱལ་མེད་ཅིང་དུལ་བ་དང་ལྡན་འདི་ནི་ཟླ་བ་མིན་ཡང་ས་གསུམ་
ཀུན་དགར་བྱེད། །འགྲོགས་ན་ཤིན་ཏུ་བདེ་བའི་འཇུག་ངོགས་དམ་པ་ཡིན་ཡང་
བདུད་རྩིའི་རྫིང་བུ་གྱུར་མ་ལགས། །མཐའ་དག་སྐྱེ་བོ་དགའ་ཞིང་ལྟ་བས་འདུན་
སར་གྱུར་ཀྱང་ལྷ་ཡི་དགའ་ཚལ་མ་ཡིན་ནོ། །གཞལ་མེད་ཁང་མཆོག་མིན་ཡང་
245



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
འདི་ཕྱིར་བདེ་ཞིང་ལེགས་པའི་སྒོ་བརྒྱ་འབྱེད་པའི་ཚུལ་དང་ལྡན། །ལུགས་ཀྱི་བསྟན་བཅོས་
ས་གཞི་སྐྱོང་བའི་རྒྱན་ལས་མི་བདག་དུལ་བ་བརྟག་པའི་རབ་ཏུ་བྱེད་པ་སྟེ་བཅུ་པའོ།། །།
ཆེན་པོའི་སར་གནས་མི་ཡི་བདག་པོ་རྣམས། །རང་གི་འཁོར་གྱི་སྐྱེ་བོ་
མཐའ་དག་ལ། །ཕྱོགས་ལྷུང་མེད་པར་གཅིག་ཏུ་མཉམ་པའི་ཡིད། །ཡངས་པའི་
ས་ཆེན་བཞིན་དུ་བཞག་པར་བྱེད། །གྲུ་གཅིག་ནང་དུ་ཞུགས་པ་ལའང་། །
ཕྱོགས་ལྷུང་ཅན་དེ་མི་མཛེས་ན། །སྐྱེ་བོ་མང་པོའི་ཚེ་གཅིག་གི། །དཔོན་དུ་གྱུར་
པ་སྨོས་ཅི་དགོས། །རང་གི་འབངས་ཀྱི་སྐྱེ་བོ་ཀུན། །གཙོ་བོ་དེ་ལ་བསྟེན་པར་
མཉམ། །དེ་ཕྱིར་མཉམ་པར་བསྐྱང་བྱ་ཡི། །མི་མཉམ་གྱུར་ན་ཡི་ཆད་འགྱུར། །
ཡོན་ཏན་ཅན་ལ་རྗེས་བརྩེ་ཞིང་། །མ་རུངས་པ་ལ་ཚར་གཅོད་པ། །སོ་སོའི་ལས་
འབྲས་མངོན་སུམ་དུ། །བསྟན་ཕྱིར་འདི་ནི་མི་མཉམ་མིན། །སོ་སོའི་ལས་སྐལ་
གང་ཐོབ་པ། །འདི་ལ་བགོ་བྱ་ཅི་ཞིག་ཡོད། །ཁྲལ་དང་ཁྲིམས་དང་སྲུང་ཚུལ་
རྣམས། །ཉེ་རིང་བྱས་ན་མི་མཉམ་ཡིན། །རྒྱལ་པོས་རང་གི་ཡུལ་ཁམས་རྣམས། །
དགྲ་དང་གནོད་པ་ཕོངས་པའི་ཕྱོགས། །རྣམས་ལས་ཇི་ལྟར་ནུས་པར་བསྲུང་། །
གཅིག་མ་བསྲུངས་ཀྱང་རྒྱལ་པོ་མིན། །ཐབས་ནི་གང་གིས་བསྲུང་ཞེ་ན། །རང་
དོན་མི་ཤེས་ནུས་མེད་རྣམས། །འདི་བྱོས་འདི་ལས་མ་འགལ་ཞེས། །ཁྲིམས་སུ་
བཅས་པས་སྲུང་བར་བྱེད། །ཁྲིམས་ལས་འགལ་ན་སུ་ཡང་རུང་། །མཚུངས་པར་
ཆད་པས་བཅད་བྱ་ཡི། །འགའ་ལའང་ཡང་བར་མི་བྱ་སྟེ། །དེ་ལྟར་བྱས་ན་
ཁྲིམས་སྙོམས་སོ། །ཁྲིམས་ནི་སྙོམས་པར་བྱས་ནས་སུ། །སྐྱེ་རྒུ་བདེ་བར་བསྐྱང་
བའི་ཕྱིར། །བཀའ་དྲིན་ཚུལ་གྱིས་དྲུག་ཆའི་དཔྱ། །དུས་བཟང་རྒྱལ་རྣམས་ཀྱིས་
246



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
ཀྱང་བླང་། །སྙིགས་མའི་དུས་ཀྱི་རྒྱལ་པོ་རྣམས། །སྐྱེ་རྒུ་ཚུལ་བཞིན་མི་སྐྱོང་བར། །
དཔྱ་ལ་གདུ་བར་བྱེད་པ་ནི། །བྲན་གཡོག་ངོ་ཚ་མེད་དང་འདྲ། །བྲན་གཡོག་ངོ་
ཚ་མེད་པ་རྣམས། །བཟའ་བཏུང་མཐོང་ན་ནན་གྱིས་འདུ། །དཀའ་བ་མཐོང་ན་
ཐབས་ཀྱིས་བྱོལ། །ལས་མི་བྱེད་པར་གླ་རྔན་འདོད། །འོས་པའི་དཔྱ་ཁྲལ་སྡུད་
པ་ཡང་། །འབྱོར་དང་འབྱོར་མེད་རིམ་པ་དང་། །བསྟུན་ནས་མཉམ་པར་བླང་
བྱ་ཡི། །མི་མཚུངས་བླངས་ན་ག་ལ་སྙོམས། །ཁྲལ་འདེད་བྱ་བའི་འབངས་ཀུན་
ལ། །ཡུལ་དུས་འབྱོར་པ་དང་བསྟུན་ཏེ། །གཞིས་ལ་གནོད་པ་མེད་པར་བླང་། །
མི་ལྕོགས་པ་ཡིས་མནར་མི་བྱ། །བ་འཇོ་མེ་ཏོག་བཏུ་ཚུལ་དུ། །རྩ་བ་ཉམས་པར་
བྱ་མི་རིགས། །གལ་ཏེ་རྩ་བ་ཉམས་བྱས་ན། །རྒྱལ་པོས་ད་གཟོད་སུ་ལས་ལེན། །
འབངས་རྣམས་རང་གི་ལག་མཐུ་ཡིས། །བསྒྲུབས་པའི་ལོངས་སྤྱོད་རྒྱ་ཆུང་ལ། །
ལོ་རེའི་བཟའ་བཏུང་གོས་རྣམས་ཀྱང་། །སེམས་ཁྲལ་མེད་པར་བདོག་པའང་
དཀོན། །གྲོང་ཁྱེར་དུ་མའི་དཔྱ་ཁྲལ་ནི། །ཅུང་ཟད་བླངས་ཀྱང་བསྡོམས་ན་
མང་། །དེ་ཕྱིར་རྒྱལ་པོས་འཁོར་རྣམས་ལ། །བརྩེ་སེམས་བཞག་སྟེ་དཔྱ་བླང་བྱ། །
དཔྱ་དབུལ་པ་དང་ལས་བྱེད་སོགས། །རྒྱལ་པོར་ཕན་པའི་བགྱི་བ་ལ། །ཆ་
མཚུངས་རིགས་པས་ཁྲལ་རྣམས་ལ། །འཁོར་ཀུན་སྐྱིད་སྡུག་སྙོམས་ན་བདེ། །ལ་
ལ་ཅི་བྱེད་རང་དབང་ཅན། །ཁ་ཅིག་གཞན་དབང་རྟག་ཏུ་མནར། །འདྲ་དང་
མི་འདྲ་མང་བ་ཡི། །ཡུལ་དེའི་སྐྱེ་རྒུ་མཁོས་མི་ཕེབ། །མཆོད་གནས་དམ་པའི་
ཞབས་འདེགས་དང་། །འོས་ལ་གནང་པའི་བཀའ་དྲིན་ལ། །འབངས་རྣམས་
འགྲན་སེམས་མི་འོས་ཀྱང་། །རིགས་མཐུན་མཉམ་པར་བསྐྱང་ན་ལེགས། །སྐྱེ་བོ་
247



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ལས་ཀྱིས་བཀོད་པའི་ཕྱིར། །ཐམས་ཅད་བདེ་སྡུག་མཉམ་པར་ནི། །རྒྱལ་བས་
ཀྱང་ནི་མི་སྤྱོད་ན། །རྒྱལ་པོ་གཞན་གྱིས་ལྟ་ཅི་སྨོས། །འོན་ཀྱང་གནས་སྐབས་བྱ་
བ་ལ། །འདྲ་ཞིང་མཉམ་པ་ཁོ་ན་ཡིས། །ཕྱོགས་སུ་མ་ལྷུང་སྙོམས་བྱས་ན། །
མཐོ་དམན་སུས་ཀྱང་བཀའ་ལ་བརྩི། །རྒྱལ་པོ་ཀུན་གྱི་ཐུན་མོང་ཕྱིར། །བྱ་བ་
ཕྱོགས་སུ་མ་ལྷུང་ཞིང༌། །ཕྱོགས་ཞེན་ཅན་གྱི་ངག་མི་སྨྲ། །གཏོང་ལའང་ཕྱོགས་
ཞེན་མི་བྱའོ། །རང་གི་ཆོས་ལུགས་གཙོར་བཟུང་སྟེ། །བསྟན་ལ་ཕན་འདོགས་ཅི་
བྱས་ཀྱང་། །དེ་ལ་གྲུབ་མཐའ་གཞན་འཁུ་ན། །རྒྱལ་པོའི་སྐྱོན་མིན་འཁོར་གྱི་
སྐྱོན། །རང་གི་གྲུབ་མཐའ་གཅེས་བཟུང་ནས། །གྲུབ་མཐའ་གཞན་ལ་གནོད་
བྱེད་ན། །དེ་ལ་འཁུ་བ་ཅི་བྱུང་ཡང་། །འཁོར་གྱི་སྐྱོན་མིན་རྒྱལ་པོའི་སྐྱོན། །དེ་
ཕྱིར་ཕྱི་རོལ་མུ་སྟེགས་ཚུན། །རྒྱལ་པོའི་ཡུལ་ན་གང་གནས་པའི། །གནའ་བོའི་
གྲུབ་མཐའ་རང་རང་གི། །སྔ་ཚུལ་དེ་བཞིན་རྒྱལ་པོས་བསྲུང་། །ཕན་ཚུན་བསྲེ་
བར་མི་བྱ་ལ། །ཕན་ཚུན་གནོད་དུ་མི་འཇུག་པར། །སོ་སོར་མ་ཉམས་བསྐྱང་བ་
ན། །སྐྱེ་རྒུ་སྐྱོང་བའི་ཚུལ་ལུགས་ཡིན། །དགོས་པའི་དུས་སུ་མ་གཏོགས་པ། །སྡེ་
དང་རིས་དང་གོ་ས་ལ། །དགོས་མེད་གློ་བུར་དག་ཏུ་ནི། །བབ་ཅོལ་འཕེལ་
འགྲིབ་མི་བྱའོ། །གློ་བུར་དུས་ཀྱི་གནང་སྦྱིན་སོགས། །ཕྱོགས་ལྷུང་མེད་པར་བྱས་
གྱུར་ན། །མངའ་བདག་རིས་སུ་མ་ཆད་ཅེས། །སྐྱེ་བོ་རྣམས་ནི་ཡིད་མགུ་ནུས། །
ཆ་ལུགས་དང་ནི་སྤྱོད་ལམ་སོགས། །ཡ་མ་ཟུང་དུ་མི་བྱེད་པར། །རྒྱུན་དུ་སྙོམས་
པར་གནས་བྱས་ན། །ཡ་རབས་ཚུལ་དུ་གནས་པ་ཡིན། །བསྟོད་ན་ཁེངས་ཚུལ་
མི་བྱ་ཞིང་། །སྨད་ན་ཞུམ་པ་མི་བྱ་བར། །རྟག་ཏུ་སྙོམས་པར་གནས་པ་ཡི། །མི་
248



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
བདག་དེ་ནི་གཟི་དང་ལྡན། །ཕྱི་ཐག་བལྟ་བའི་མིག་རྒྱང་གིས། །དགྲ་ལའང་བུ་
བཞིན་བསྐྱངས་བྱས་པས། །ཐ་མར་དགྲ་བོ་དབང་གྱུར་པ། །བློ་ཁོག་ཡངས་པའི་
ཡོན་ཏན་ཡིན། །བློ་གྲོས་རྒྱ་མཚོ་ལྟར་ཡངས་ན། །བྱིས་པའི་སྐྱེ་བོས་དྲོད་མི་ཟིན། །
ཅོལ་ཆུང་རྣམས་ཀྱིས་ཅལ་སྒྲོགས་ལ། །མི་བརྟེན་སྐྱེས་བུའི་སྤྱོད་པ་མཚར། །
དོན་ཆེན་གོ་འཕང་ཆེན་པོའི་ཕྱིར། །ཕྲན་ཚེགས་དག་ལ་བལྟ་མི་བྱ། །ས་རྣམས་
དབང་དུ་འགྱུར་བའི་སླད། །ཅི་འབྱོར་གཏོང་ཡང་ཕོངས་སམ་ཅི། །ཀུན་ཤོངས་
བློ་རྒྱ་ཆེ་བ་རྣམས། །བློ་ཆུང་སེམས་ཀྱིས་བཟོད་པར་དཀའ། །མིག་རྒྱང་ཐུང་
བའི་སྐྱེ་བོ་ལ། །སང་ཉིན་ལས་ཀྱང་དེ་རིང་གཙོ། །སྦྲང་བུ་བ་རྒྱས་བཅིངས་པ་
བཞིན། །བླུན་པོ་ཕྲན་ཚེགས་ལ་ཆགས་ནས། །དོན་ཆེན་གནས་ལ་གྲོས་མི་ཐེབས། །
རྟག་ཏུ་རང་གིས་རང་ཉིད་བཤོལ། །ནོར་གྱིས་ནོར་རྣམས་འགུགས་བྱེད་ལ། །
དོན་ལས་དོན་གཞན་འབྱུང་བའི་ཕྱིར། །དོན་ཆེན་འགྲུབ་པར་མཐོང་ཚེ་རྐྱེན། །
ཅིས་ཀྱང་མཁས་པ་བཤོལ་མི་ནུས། །དང་པོར་ལེགས་བརྟགས་ཐེ་ཚོམ་གཅོད། །
བར་དུ་གང་རྩོམ་འཇིགས་པ་མེད། །ཐ་མར་དགེའམ་ཉེས་ཀྱང་རུང་། །མཁས་
རྣམས་འགྱོད་མེད་རྟག་ཏུ་བདེ། །བླུན་པོས་བྱ་བ་ཅི་བྱེད་ཀྱང་། །འཇིགས་
འགྱོད་ཐེ་ཚོམ་མེད་པ་དཀོན། །མཁས་པའི་བྱ་བ་ཕལ་མོ་ཆེར། །དེ་གསུམ་མེད་
པས་བློ་བདེར་གནས། །ཡུན་ཐུང་དུས་དང་ཐབས་ཆུང་དུས། །བགྱི་བ་ཆེན་པོ་
འགྲུབ་པར་དཀའ། །ཡུན་རིང་དུས་སུ་ཐབས་ཆེན་པོས། །བསྒྲུབས་ན་མི་འགྲུབ་
གང་ཡང་མེད། །ཡ་རབས་རྣམས་ལ་གོ་འཕང་གཙོ། །ཡོན་ཏན་སྒྲུབ་དང་ཐོས་
པ་དང་། །དཔལ་དང་མངའ་ཐང་འཕེལ་བའི་ཐབས། །གང་ཡིན་དེ་ལ་ཞིབ་ཏུ་
249



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རྟོགས། །བསྒྲུབ་བྱ་དེ་དག་རྣམས་དོན་དུ། །ཟས་ནོར་འབྱོར་པ་རྩྭ་བཞིན་
གཏོང་། །མི་བདེ་ཁྱད་དུ་བསད་ནས་སུ། །ལུས་ཀྱང་བྲན་བཞིན་བཀོལ་བར་
བྱེད། །ནོར་གསོག་ཙམ་ལ་གྲུངས་པ་ཡིས། །ཟས་གཏོང་ནོར་ནི་སྲུང་བར་བྱེད། །
མ་རབས་རྣམས་ཀྱིས་གཞན་བཞག་ནས། །ཟས་ལ་རྟོག་དཔྱོད་ཞིབ་པར་བྱེད། །
སོ་ནམ་དུས་སུ་ཞིབ་བྱ་ཞིང་། །དགོས་པའི་དུས་ན་རྩིང་པོར་སྤྱོད། །སྤྱད་པར་བྱ་
ཕྱིར་ནོར་གསོག་གི། །མི་སྤྱད་བསགས་ན་སྡུག་བསྔལ་རྒྱུ། །བྱ་བ་རྡུལ་ལྟར་ཞིབ་
ན་ཡང་། །བློ་རྒྱ་ས་གཞི་ལྟར་ཆེ་ལ། །ལེགས་ཉེས་འཇའ་ལྟར་གསལ་ན་ཡང་། །
བློ་ཁོག་མཁའ་ལྟར་ཡངས་རྣམས་མཆོག །ཟས་དང་སྤྱོད་ལམ་སྙོམས་པར་གནས་
གྱུར་ན། །འདུ་བ་སྙོམས་ཤིང་ནད་མེད་བདེ་བར་འགྱུར། །སྐྱེ་རྒུ་རྣམས་ལ་
སྙོམས་པར་བྱས་གྱུར་ན། །ཕྱོགས་མེད་སྐྱེ་བོ་འདུ་ཞིང་རྗེད་པར་བྱེད། །བདེ་
དང་སྡུག་བསྔལ་སྙོམས་པའི་ཡིད་བཞག་ན། །དུས་ཀུན་ཟུག་རྔུ་རྣམ་སྤང་བདེ་
བར་གནས། །མཐའ་ལ་མ་ཞེན་མཉམ་པའི་ཡིད་སྐྱེད་ན། །ལྟ་བ་བཟང་ལྡན་
ཆོས་ཉིད་དོན་ལ་གནས། །ཕྱོགས་ལྷུང་མེད་པར་མཉམ་ན་སྤྱི་རྗེ་སྟེ། །ཡོན་ཏན་
འདི་དང་གང་ལྡན་རྒྱལ་པོར་འོས། །བཤེས་ངོར་བྱེད་ཅིང་བྱ་བ་མི་སྙོམས་པ། །
ཁྲིམས་འཆལ་གནོད་པ་དུ་མའི་རྒྱུ་རུ་འགྱུར། །ས་གཞི་སྙོམས་པའི་རྒྱལ་པོ་འཇིག་
རྟེན་ན། །སྐྱེ་བོའི་ཚོགས་ཀྱི་རྟེན་དུ་གྱུར་པ་སྟེ། །ཡོན་ཏན་རྣམ་པ་མང་ལ་རྒྱ་ཆེ་
བའི། །འབྲས་བུ་བཟང་པོའི་ཚོགས་ཀྱི་འབྱུང་གནས་ཡིན། །ལུགས་ཀྱི་བསྟན་
བཅོས་ས་གཞི་སྐྱོང་བའི་རྒྱུན་ལས་ཀུན་ལ་སྙོམས་པ་བརྟག་པའི་རབ་ཏུ་བྱེད་པ་སྟེ་བཅུ་གཅིག་
པའོ།། །།
250



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན། །
=
-
--
ས་སྐྱོང་སྙིང་རྗེར་ལྡན་པ་རྣམས། །འབངས་ལ་བུ་གཅིག་བཞིན་དུ་བྱམས། །
རང་གི་སྲོག་དང་ནོར་བཏང་ནས། །འཁོར་རྣམས་རྗེས་སུ་སྐྱོང་བ་ཡིན། །སྐྱེས་
བུ་ཕྱུགས་ཀྱིས་འཚོ་རྣམས་ཀྱང་། །ཕྱུགས་ལ་བརྩེ་བས་མ་བསྐྱངས་ན། །ཉེ་བར་
རྒུད་པ་ཐོབ་མིན་ནམ། །རང་དོན་ཤེས་ན་འཁོར་བསྐྱང་བྱ། །ལྗོན་ཤིང་ལོ་
འདབ་རྒྱས་པ་དེ། །ལྗོན་ཤིང་ཉིད་ཀྱི་ཆེ་རྟགས་ཡིན། །འཁོར་ལ་ཕུན་སུམ་ཚོགས་
པ་དེ། །རྒྱལ་པོའི་མངའ་ཐང་ཆེ་རྟགས་ཡིན། །རྒྱལ་པོ་རྒྱལ་པོ་ཞེས་བྱ་བ། །
འབངས་ལ་བརྟེན་ནས་མིང་དུ་ཐོགས། །མི་རིངས་གཅིག་པུར་གྱུར་པ་ལ། །
རྒྱལ་པོ་ཞེས་ནི་སུ་ཞིག་འདོགས། །སྙིགས་མའི་དུས་ཀྱི་རྒྱལ་རིགས་རྣམས། །
འབངས་ལ་གཟན་ཟས་ལྟ་བུར་མཐོང་། །སྡིག་པ་དག་གི་ཕྲུ་གུ་ཡིས། །མ་ཉིད་
ཟས་སུ་མཐོང་ནས་ཟ། །སྔོན་ཚེ་ཆོས་ལྡན་རྒྱལ་རྣམས་ཀྱིས། །སྲོག་དང་ལོངས་
སྤྱོད་བཏང་ནས་སུ། །རང་གི་འབངས་རྣམས་སྐྱོང་བར་བྱེད། །ཀྱེ་མ་བློ་ཡི་ཁྱད་
པར་ལྟོས། །རང་དོན་བཞག་ནས་གཞན་དོན་གཉེར། །དེ་ལ་སུ་ཞིག་སྐྱབས་མི་
བྱེད། །འབྲས་ལྡན་ཤིང་དང་ཡིད་འོང་ཆུ། །སྐྱེ་བོ་ཀུན་གྱིས་འདུན་སར་འགྱུར། །
རང་དོན་ཆེ་ཞིང་གཞན་འདོར་བ། །དེ་ལ་སུ་ཞིག་སྐྱབས་སུ་འཛིན། །འབྲས་
མེད་ཤིང་དང་མི་གཙང་ཆུ། །བློ་ལྡན་སུ་ཡིས་བརྟེན་བྱར་བྱེད། །གང་ཞིག་
བརྟེན་པས་དཔལ་དང་གྲགས་པ་དང་། །ནོར་དང་བདེ་བ་ཕུན་སུམ་ཚོགས་ཐོབ་
པ། །བུམ་བཟང་དཔག་བསམ་ནོར་བུའི་རྗེས་འགྲོ་བའི། །མི་མཆོག་དེ་ལ་བརྟེན་
རྣམས་རྒྱལ་བར་འགྱུར། །བསྟེན་པར་གྱུར་ན་ཁྲོ་དང་བརྐམ་ཆགས་སོགས། །
ཉེས་པའི་དབང་གིས་འཁོར་རྣམས་ཕུང་བྱེད་པ། །ཧ་ལའི་ལྗོན་པ་དུག་ཆུའི་ལྡིང་
251



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བུ་ཅན། །ས་བདག་ངན་ལ་སུ་ཞིག་རྟེན་པར་བྱེད། །དེ་ཕྱིར་སུ་ཞིག་བདག་ལ་
བརྟེན་པ་རྣམས། །སྡུག་བསྔལ་ཡོངས་སྤངས་བདེ་བར་འགྱུར་སྙམ་དུ། །རྣམ་
པར་དཔྱོད་པས་ཉིན་མཚན་འདའ་བྱེད་པས། །ས་སྐྱོང་བཟང་པོ་རྣམས་ནི་དོན་
དང་ལྡན། །གལ་ཏེ་རང་དོན་སེམས་ན་ཡང་། །རང་དོན་ལེགས་པར་སྒྲུབ་པ་ལ། །
འཁོར་བསྐྱང་བ་ལས་དོན་ཆེ་བའི། །རྒྱལ་པོའི་བྱ་བ་གཞན་ཅི་ཡོད། །འབྲས་
མེད་ཤིང་དང་མཚོ་བསྐམས་པར། །བྱ་རྣམས་འདུ་བར་མི་འགྱུར་ལྟར། །རྒྱལ་
སྲིད་མངའ་ཐང་ཉམས་པའི་ཕྱོགས། །སྐྱེ་བོ་ཀུན་གྱིས་སྤོང་བར་བྱེད། །སྐྱིད་ན་
ལྷ་ཡང་འདུ་བྱེད་ལ། །སྡུག་ན་བུ་ཡང་འབྲོས་བྱེད་པས། །རྒྱལ་པོས་རང་གི་ཡུལ་
འཁོར་ཀུན། །དཔལ་གྱིས་མཚོ་ལྟར་གང་བར་བྱ། །འཁོར་དང་ནོར་གྱིས་འབྱོར་
གྱུར་ན། །རྒྱལ་པོ་སྟོབས་དང་ཅིས་མི་ལྡན། །འབྱོར་བར་གྱུར་ཚེ་ཀུན་ཀྱང་
མཛའ། །རྒུད་པར་གྱུར་ཚེ་ཐམས་ཅད་དགྲ། །རྒྱལ་པོས་ཡུལ་དེར་མི་བཟད་པའི། །
དབུལ་དང་ཁས་ཉེན་སྡུག་བསྔལ་ཅན། །སྐྱབས་མེད་འདི་དག་རྣམས་ཀྱི་སྐྱབས། །
བདག་མིན་སུ་ཞིག་ཡོད་སྙམ་བྱ། །ཤིན་ཏུ་མི་སྲུན་གྱུར་རྣམས་ལ། །རྒྱལ་པོས་
བདག་ལ་བརྙས་སྙམ་དུ། །རྒྱུད་ཚིག་པར་ནི་མི་བྱ་སྟེ། །དེ་རྣམས་ཉེས་པས་
རྨོངས་ཕྱིར་རོ། །རྨོངས་ཕྱིར་ཕ་དང་མ་ལའང་། །འཚེ་ཞིང་དཀོན་མཆོག་གསུམ་
ལ་གནོད། །བདག་གི་བདེ་བ་ཁྱད་གསོད་པ། །དེ་ལ་སྙིང་རྗེ་ཅིས་མི་སྐྱེ། །མིག་
མེད་གཡང་སར་མཆོང་བ་ནི། །གཡང་སར་བརྙས་པ་མ་ཡིན་གྱི། །རང་གི་ལས་
ཀྱིས་རང་བརྙས་ནས། །དབང་མེད་སྡུག་བསྔལ་མྱོང་བར་ཟད། །དེ་བཞིན་མི་
སྲུན་པ་རྣམས་ལ། །སྙིང་རྗེའི་བསམ་པ་བསྐྱེད་ནས་སུ། །ཕ་ཡིས་བུ་ནི་བཅོས་པ་
252



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
ལྟར། །བསྡིག་ཅིང་གདུལ་དཀའ་གནས་ནས་བསྐྲད། །སྡུག་པ་དང་བྲལ་རང་
མིས་བརྙས་པ་དང་། །བུ་ལོན་མང་ཞིང་ངན་པ་དག་ལ་བརྟེན། །དབུལ་བར་
མཐོང་ནས་མཛའ་བོས་སྤངས་པ་སྟེ། །མེ་མ་ཡིན་པར་ལུས་སྲེག་དེ་ལྔའོ། །གང་
ཞིག་རྒན་པོ་བྱིས་པ་ནད་པ་དང་། །ཉམ་ཆུང་ཐབས་སྐོར་དེ་བཞིན་རྒུད་པ་དང་།།
རྒྱལ་པོས་སྤངས་དང་སྐྱབས་མེད་གྱུར་རྣམས་ལ། །སྙིང་རྗེ་མེད་པ་དེ་དག་མིར་
མི་རུང་། །བདག་ནི་མགོན་དང་བཅས་སྙམ་རེ་སེམས་ཀྱིས། །ཉམ་ཆུང་མཆི་
མས་བརྣངས་པའི་སྨྲེ་སྔགས་ཀྱིས། །ས་བདག་ལ་ནི་བདེན་པའི་དོན་གསོལ་བ། །
ཡལ་བར་འདོར་བ་སེམས་ཀྱིས་ཇི་ལྟར་བཟོད། །ཤིན་ཏུ་ཉམ་ཆུང་རྣམས་ཀྱིས་མི་
བདག་ལ། །ཞུ་བར་རྔོ་མི་ཐོགས་པ་མང་བའི་ཕྱིར། །དུས་དང་དུས་སུ་འབངས་
ཀྱི་བདེ་སྡུག་ལ། །ཚུལ་བཞིན་རྟོག་ཅིང་དཔྱོད་པ་མཁས་པ་ཡིན། །རང་ཉིད་
བདེ་བར་གནས་པ་ཕལ། །ཕ་རོལ་ཉམས་ལ་ལྟ་བ་དཀོན། །གཞན་གྱི་ཁོང་དུ་
ཞུགས་པ་ལྟའི། །བསམ་དཔྱོད་ཅན་གྱི་རྗེ་བོ་བཟང་། །རྣམ་པ་ཀུན་ཏུ་སེམས་
ཀྱིས་ཡོངས་བརྟགས་ཀྱང་། །བདག་ལས་ཆེས་སྡུག་འགའ་ཡང་མ་མཐོང་བ། །དེ་
ལྟར་སོ་སོར་གཞན་ལའང་རང་སྡུག་པ། །དེ་ཕྱིར་བདག་དགས་གཞན་ལ་གནོད་
མི་བྱ། །བདེ་བ་འདོད་དང་སྡུག་བསྔལ་མི་འདོད་པར། །སྐྱེ་བོ་ཀུན་ཀྱང་ཤིན་ཏུ་
མཉམ་པའི་ཕྱིར། །བདག་གི་ཚུལ་ལ་བལྟས་ནས་འགྲོ་བ་གཞན། །ཤིན་ཏུ་ཡོངས་
པར་གྱུར་ལ་སྙིང་རྗེར་བྱེད། །བདག་ནི་སྐྱེ་བོ་འདི་ཡི་མགོན་གྱུར་ལ། །འདི་ཀུན་
བདག་ལ་རེ་ཞིག་ལྟ་བྱེད་པས། །བདག་གི་སྲོག་ནི་བཏང་བར་ཆེས་བླ་ཡི། །འདི་
རྣམས་བཏང་བར་མི་བྱ་སྙམ་དུ་བསམ། །སྐྱབས་མེད་རྣམས་ལ་སྐྱབས་སུ་མི་
253



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
བགྱིད་ཅིང་། །ཇི་ལྟར་ནུས་པས་དབུགས་འབྱིན་མི་སྩོལ་བར། །འབངས་ཀྱི་ནོར་
ལེན་འབངས་ལ་མི་སེམས་རྣམས། །ཁྲེལ་ལྡན་ཡིན་ན་ཁྲེལ་མེད་གཞན་སུ་ཞིག །
ཡོན་ཏན་ཅན་ལ་བརྟེན་བྱས་ན། །སྲོག་གི་ཕྱིར་ཡང་དེས་མི་གཏོང་། །སེང་གེ་
ཡན་ལག་མ་སྨད་པས། །སྤྲེའུའི་ཕྲུ་གུ་བསྲུང་བ་བཞིན། །ངན་པར་ཇི་ལྟར་ཕན་
བཏགས་ཀྱང་། །རྐྱེན་དང་འཕྲད་པའི་ཚེ་ན་བསླུ། །མི་ངན་ཆུ་ལས་བསྒྲལ་ན་
ཡང་། །རི་དྭགས་རུ་རུ་གཞན་ལ་བསྟན། །རང་གི་རིས་ནས་མ་འདས་པ། །ཇི་
ལྟར་མི་སྲུན་གྱུར་ན་ཡང་། །རང་ལ་དབང་བའི་ཕྱིར་ན་དེས། །བརྙས་པར་མི་
དོགས་འབད་དེ་འཆོས། །རང་གི་རིས་ནས་གང་འདས་པས། །གནོད་ཀྱང་ཆད་
པས་ཇི་ལྟར་གཅོད། །བརྙས་ཐབས་བྱེད་ན་དེས་བྱེད་དེ། །ཁྲོ་ན་དེ་ལ་ཁྲོ་བར་བྱ། །
གང་ཞིག་སྦྲུལ་གྱིས་ཟིན་གྱུར་ན། །གདུག་པའི་དུག་ནི་མཆེད་དོགས་པས། །
རང་གི་སོར་མོ་ཡིན་ན་ཡང་། །གཅད་པར་བྱ་བ་ཇི་བཞིན་དུ། །གང་ཞིག་བཅོས་
སུ་མི་བཏུབ་པའི། །མི་སྲུན་གདུག་པ་གང་གནས་པའི། །ཡུལ་ཁམས་དེ་ཡང་
སྡུག་བསྔལ་ཕྱིར། །རང་གི་གནས་ནས་བོར་བར་བྱ། །རང་གི་ཡུལ་གྱི་སྐྱེ་བོ་ཡིས། །
གལ་ཏེ་ཉེས་པ་བྱེད་པ་ལ། །འོས་མཐུན་ཆད་པས་བཅད་བྱས་ཀྱང་། །རང་ལ་
དབང་ཕྱིར་སྙིང་རྗེ་བྱ། །སྙིང་རྗེ་མེད་ཅིང་གདུག་ལྡན་པའི། །མ་ལའང་བུ་ནི་
འབྲོས་བྱེད་ན། །འཁོར་གྱི་སྐྱེ་བོ་སྨོས་ཅི་དགོས། །འཁོར་རྣས་འགྲིབ་ན་རྒྱལ་པོ་
དམའ། །རང་གི་ཡུལ་དེར་གནས་པ་ཡི། །གློ་བུར་མགྲོན་དང་དབུལ་པོའི་ཚོགས། །
ཇི་ནུས་པར་ནི་བསྲུང་བྱ་སྟེ། །ཅི་མི་སྙམ་དུ་བཞག་མི་རིགས། །རང་དོན་ཕུན་
སུམ་ཚོགས་འདོད་ན། །གཞན་དོན་སྒྲུབ་པ་ཐབས་སུ་བསྔགས། །གཞན་ཕན་
254



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
-
---
-
བྱེད་པའི་སྐྱེ་བོ་རྣམས། །རྒྱལ་པོ་མིན་ཡང་རྒྱལ་པོ་འདྲ། །རྩོད་པའི་དུས་ཀྱི་རྒྱལ་
ངན་རྣམས། །འཁོར་གྱི་ཕུན་ཚོགས་མཐོང་གྱུར་ན། །སེམས་ལ་ཟུག་རྔུ་སྐྱེ་བ་ནི། །
འཆི་ལྟས་བཞིན་དུ་ཕྱིན་ཅི་ལོག །བརྩེ་ལྡན་དམ་པའི་སྐྱེས་བུ་ཡིས། །རྒྱལ་
ཁམས་གཞན་གྱི་ཕུན་ཚོགས་ལའང་། །དགའ་ཞིང་རྗེས་སུ་ཡི་རང་བ། །དེ་ཡིས་
རང་གི་ཕུན་ཚོགས་འཕེལ། །དངོས་པོའི་རང་བཞིན་ཤེས་བྱས་ནས། །དགུ་
རྣམས་ལ་ཡང་བྱམས་པ་ཡིས། །ཁྱབ་པར་བྱེད་པའི་ས་བདག་དེས། །ས་རྣམས་
མ་ལུས་དབང་དུ་འདུ། །བྱམས་པའི་སེམས་ནི་ཉེར་བཞག་སྟེ། །གཏོང་དང་སྙན་
པར་སྨྲ་བ་དང་། །འབངས་ཀྱི་དོན་བྱེད་རྒྱལ་པོ་དེའི། །གྲགས་པ་འཇིག་རྟེན་
གསུམ་དུ་ཁྱབ། །གང་ལ་བྱམས་པའི་སེམས་ཀྱི་དཔལ་གནས་པ། །བསོད་ནམས་
སྟོབས་ཀྱིས་ལྷ་རྣམས་དགར་གྱུར་ནས། །མི་མ་ཡིན་པ་རྣམས་ཀྱང་སྲུང་བྱེད་ན། །
མི་ཡི་སྐྱེ་བོའི་ཚོགས་རྣམས་སྨོས་ཅི་དགོས། །མི་བདག་སྙིང་རྗེར་ལྡན་པའི་ཡུལ་
ཁམས་སུ། །རྣམ་མང་འབྱོར་པ་དབྱར་གྱི་ཆུ་ལྟར་འཕེལ། །ཕ་རོལ་དཔུང་གི་
ཚོགས་ཀྱིས་མི་བརྫི་ཞིང་། །སྐྱེ་བོའི་ཚོགས་རྣམས་དགའ་བས་བག་ཕེབས་འགྱུར། །
བྱམས་ལྡན་རྒྱལ་པོ་ཟླ་བ་རྒྱས་པ་བཞིན། །སྐྱེ་རྒུའི་བསོད་ནམས་དཔལ་དུ་ཤར་
བའི་ཚེ། །ཡུལ་ཕྱོགས་དེར་ནི་མགོན་དང་བཅས་པའི་ཕྱིར། །རྒྱལ་པོ་ཉིད་ཀྱིས་
མ་སྟོངས་པ་ཞེས་བཤད། །ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་ལས་སྙིང་རྗེ་
བརྟག་པའི་རབ་ཏུ་བྱེད་པ་སྟེ་བཅུ་གཉིས་པའོ།། །།
དེ་ལྟར་བརྟན་ཞིང་དེས་ལ་སྙོམས་གྱུར་ཅིང་། །སྙིང་རྗེའི་སེམས་དང་ལྡན་
པའི་མི་བདག་དེས། །རང་གི་མངའ་རིས་ལེགས་པར་སྐྱོང་བ་ཡི། །ཐབས་ཚུལ་
255



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
རྣམ་པ་མང་ལ་སེམས་པར་བྱེད། །སྐྱེ་རྒུ་བདེ་བར་བྱེད་པ་འཚོ་ཚིས་ཡིན། །མི་
བདེ་འཕེལ་བ་འགོག་པ་ཁྲིམས་ཡིན་པས། །འཇིག་རྟེན་བདེ་བར་འཚོ་དང་
ཁྲིམས་ཀྱི་ལས། །གཉིས་ཀྱི་སྒོ་ནས་སྐྱེ་རྒུ་སྲུང་བར་བྱེད། །མི་བདག་རང་སྡེ་
བསྲུང་འདོད་པས། །སྔོན་དུ་རང་ཉིད་ལེགས་པར་བསྲུང་། །རང་ཡང་སྲུང་བར་
མ་ནུས་པས། །གཞན་དག་ཇི་ལྟར་བསྲུང་བར་བྱ། །ཐོག་མར་བདག་གི་ཚེ་དང་
ལུས། །སྡེ་བཞིའི་རྩ་བར་གྱུར་པ་གང་། །ཡུན་དུ་བརྟན་ཞིང་འཚོ་བ་ཡི། །
ཐབས་ལ་འབད་པས་བསྲུང་བར་བྱ། །རིན་ཆེན་སྨན་དང་རིགས་སྔགས་ཀྱི། །
སྦྱོར་བའམ་རླུང་གི་རྣལ་འབྱོར་སོགས། །ཐབས་དང་ལྡན་པའི་ཆོ་ག་ཡིས། །ལུས་
ནི་ལེགས་པར་བསྲུང་བར་བྱ། །བསོད་ནམས་ཀྱིས་ནི་འདི་ཕྱིར་བདེ། །བསོད་
ནམས་ལྡན་ན་བསམ་པ་འགྲུབ། །དེ་ཕྱིར་བསོད་ནམས་འབད་བྱ་སྟེ། །བསོད་
ནམས་སྟོབས་ཀྱི་རྣམ་ཐར་ལྟོས། །བློ་གྲོས་བྱ་བ་གནས་གྲོགས་རྫས། །ལ་སོགས་
དཔལ་རྣམས་ཇི་སྙེད་པ། །ལྷ་དང་ཀླུ་ལ་ནོར་བུ་བཞིན། །བསོད་ནམས་སྟོབས་
ཀྱིས་འབད་མེད་འཐོབ། །དྲན་དང་ཤེས་བཞིན་བག་ཡོད་ཀྱིས། །སེམས་ཀྱི་ཡོན་
ཏན་བསྲུང་བྱ་ཞིང་། །བརྩོན་པས་གོང་ནས་གོང་དུ་ནི། །འཕེལ་བའི་ཐབས་ལ་
སྦྱར་བར་བྱ། །འཕགས་པ་གསེར་འོད་དམ་པ་དང་། །རྒྱ་ཆེར་རོལ་པ་ཏོག་གི་
གཟུངས། །ས་སྙིང་འཁོར་ལོ་བཅུ་པ་དང་། །འཇམ་དཔལ་རྩ་བའི་རྒྱུད་ལ་
སོགས། །དེ་བཞིན་གཤེགས་པའི་གསུང་རབ་རྣམས། །དགེ་བའི་བཤེས་ལས་
ལུང་ནོད་ཅིང་། །མཆོད་དང་བཀུར་སྟི་ཆེར་བྱས་ནས། །དུས་སུ་བཀླགས་ཤིང་
བསམ་བྱས་ན། །རྒྱལ་རིགས་དེ་དག་བསོད་ནམས་འཕེལ། །སྔགས་ཀྱི་དཀྱིལ་
256



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན།
འཁོར་རྣམ་མང་པོར། །གང་དག་དད་པས་ལེགས་ཞུགས་ཏེ། །དབང་མནོས་
དམ་ཚིག་བཟུང་བྱས་ན། །ཚེ་དང་བསོད་ནམས་གྲགས་པ་འཕེལ། །ཇི་སྲིད་
འདོད་ཆེན་མ་གྱུར་པ། །དེ་སྲིད་ཡོན་ཏན་གཙང་བ་ཡིན། །འདོད་ཆེན་ཉིད་ལ་
ཞུགས་གྱུར་ན། །ཡོན་ཏན་བཙུན་པར་ག་ལ་འགྱུར། །ངོ་ཚ་མེད་ན་དེའི་ཡོན་
ཏན། །བརྗོད་བྱར་བྱས་ནས་གཏམ་ངན་འཕེལ། །དེ་ཕྱིར་ངོ་ཚ་ཁྲེལ་ཡོད་པས། །
རང་གི་ཡོན་ཏན་བསྲུང་བར་བྱ། །གནས་ཁང་མེ་རུ་འབར་ཚེ་སྔོན། །ངོ་ཚས་
ལུས་ནི་བྱིངས་བཞིན་དུ། །ཤི་བའང་ཚངས་གནས་སྐྱེས་ཞེས་སུ། །ཡོན་ཏན་དེ་
ལྟར་མདོ་ལས་བཤད། །ངོ་ཚ་ཙམ་ལས་དེ་ལྟ་བུའི། །ཡོན་ཏན་ཆེ་དང་ལྡན་གྱུར་
ན། །ངོ་ཚ་ཁྲེལ་ཡོད་དང་ལྡན་པས། །ཡོན་ཏན་སྲུང་བ་སྨོས་ཅི་འཚལ། །ངོ་ཚ་
མེད་པའི་མི་རྣམས་ནི། །ཇི་ལྟར་བརྒྱན་ཀྱང་མཛེས་མ་ཡིན། །ཁྱད་པར་ཆེན་
པོའི་མི་རྣམས་ལ། །ངོ་ཚ་ཁྲེལ་ཡོད་མཆོག་ཏུ་དགོས། །ཆེ་རྣམས་ངོ་ཚ་མི་ཤེས་ན། །
ངོ་ཚ་མེད་རྣམས་སུ་ཡིས་འདུལ། །སྐྱབས་ལས་འཇིགས་པ་བྱུང་བ་དང་། །ཆུ་
ལས་མེ་འབར་སུས་ཞི་ནུས། །ངོ་ཚ་མེད་པས་སྨ་ཕབ་པ། །ཆེན་པོའི་གོ་གནས་
ཡལ་མོད་ཀྱི། །ད་དུང་རང་ཚུལ་མི་ཤེས་པར། །ཆེ་བར་རློམ་པ་ཀྱེ་མ་འཁྲུལ། །
འདོད་པས་གདུང་ལ་ཁྲེལ་མེད་ངོ་ཚ་མེད། །བཀྲེས་པས་གདུང་ལ་སྟོབས་མེད་
མདངས་ཀྱང་མེད། །ནད་ཀྱིས་གདུང་ལ་གཉིད་མེད་བདེ་བ་མེད། །དེ་ཕྱིར་
འདོད་པའི་གནས་ལས་བག་ཡོད་བྱ། །འདོད་པ་དང་འདྲའི་འདམ་རྫབ་མེད། །
ཞེ་སྡང་ལྟ་བུའི་གནོད་པ་མེད། །གཏི་མུག་ལྟ་བུའི་རྒྱུ་མེད་དེ། །སྲེད་པ་ལྟ་བུའི་
ཆུ་ཀླུང་མེད། །ཆགས་པ་དང་འདྲ་འགྲོ་བའི་དྲི་མ་མེད། །ཕྲག་དོག་དང་འདྲ་
257



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
གཞན་ལ་གནོད་པ་མེད། །སློང་བ་དང་འདྲའི་མཛའ་བ་ཡོད་མིན་ཏེ། །གཏོང་
བ་དང་མཉམ་ནོར་ནི་གཞན་ན་མེད། །ཤེས་རབ་འདྲ་བའི་མིག་ནི་གཞན་ཡོད་
མིན། །ཐོས་པ་དང་འདྲ་བཤེས་གཉེན་གཞན་མེད་དེ། །ཡོན་ཏན་འདྲ་བའི་རྒྱན་
ནི་གཞན་དུ་མེད། །དེ་ཕྱིར་སྐྱོན་ཡོན་ལེགས་བསམ་རང་ཉིད་སྲུང་། །མི་ཆོས་
སྲོག་ཤིང་དྲང་པོ་སྟེ། །ཡ་རབས་བྱ་བ་ཕལ་མོ་ཆེ། །གྱ་གྱུའི་རྫབ་ཀྱིས་མ་གཡོགས་
པར། །གཙང་མའི་གསེར་བཞིན་མངོན་པ་ཡིན། །གཡོ་སྒྱུས་བསྒྲུབ་པའི་ཟས་
དང་ནོར། །རྙེད་དོ་སྙམ་ཀྱང་ཤོར་ལས་ཐུ། །ཡིད་རྟོན་སླུ་བར་བྱེད་པ་རྣམས། །
འཚོ་ཡང་འཚོ་བ་མིན་དང་འདྲ། །རྒྱུ་འབྲས་མེད་པ་མི་སྲིད་ལ། །ལྷ་མིག་སྒྲིབ་
པར་མི་ནུས་པས། །གྱ་གྱུ་ཅན་གྱི་ངན་མཚང་སྐྱོན། །འདི་དང་ཕྱི་མར་ཡང་ཡང་
མྱོང་། །ལས་འབྲས་ལྷ་མིག་དཔང་བཞག་སྟེ། །རང་སེམས་གཙང་མར་གྱུར་པ་
རྣམས། །ལྷ་དང་མི་ཡི་འཇིག་རྟེན་ན། །སྒྲིབ་མེད་ཟླ་རྒྱས་བཞིན་དུ་མཛེས། །
ངན་སྤྱོད་རང་གིས་མ་བྱས་ན། །བརྒྱ་བྱིན་གྱིས་ཀྱང་སྨད་མི་ནུས། །གང་ཞིག་
ངན་སྤྱོད་མེད་པ་དེས། །ངན་སྤྱོད་ཅན་རྣམས་འདུལ་བར་འོས། །བཟང་པོ་ཤོར་
ནས་ངན་པ་འཛིན། །སྐྱེ་བོ་ངན་པ་ཆུ་ཚགས་འདྲ། །ངན་པ་སྤངས་ནས་བཟང་པོ་
སྒྲུབ། །ཁབ་ལེན་རྡོ་དང་ཡ་རབས་མཚུངས། །རང་ཉིད་དོན་ལ་མཁས་གྱུར་ཅིང་།།
ཡ་རབས་བྱ་བར་རྟག་གནས་ན། །རིན་ཆེན་སྒྲོན་མེ་འོད་འབར་བ། །འཐོར་
རླུང་གིས་ནི་གནོད་མེད་འདྲ། །མ་སྨྲས་གཞན་གྱིས་མ་བསྐུལ་པར། །རྣམ་འགྱུར་
སོགས་ལས་བསམ་པ་ཤེས། །དུས་སུ་དོན་རྣམས་ཡོལ་མེད་དུ། །སྒྲུབ་པར་ཤེས་
ན་མཁས་པ་ཡིན། །ཕལ་པས་རྟོགས་པར་དཀའ་བ་ཡི། །མཁས་པའི་སྤྱོད་ཡུལ་
258



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
ཤེས་ན་མཁས། །སྲིན་བུས་ཤིང་ལ་ཡིག་རིས་བཞིན། །སྟེས་དབང་དོན་གྲུབ་
མཁས་པ་མིན། །ཕན་དང་གནོད་པའི་ནུས་པ་ཅན། །གང་ན་ཡོད་པར་མི་ཤེས་
པས། །སུ་ལའང་ཁྱད་དུ་མི་བསད་པར། །ཕན་པར་བྱས་ན་རང་ཉིད་འཕེལ། །
མཁས་པས་མ་འོངས་ཆེད་དུ་སྦྱིན། །བླུན་པོས་རང་ཕན་མཐོང་ཚེ་སྦྱིན། །བྱིན་
པར་འདྲ་ཡང་ཕ་རོལ་ལ། །ངོ་སོ་ཆེ་ཆུང་འདྲ་མི་འགྱུར། །མཁས་པས་རང་ལ་
གང་ཕན་བརྩི། །བླུན་པོས་གང་འབྱོར་གང་མཐོ་བརྩི། །ཕོ་རབ་ཆུས་ཀྱི་སྤྱི་རྒྱ་
དཔྱོད། །ཕོ་མཐའ་ཟ་ཁ་ཆེ་ཆུང་དཔྱོད། །གྲོགས་བཟང་མཛའ་བོ་རྒུད་ཚེ་སྐྱོང་། །
གྲོགས་ངན་མཛའ་བོ་འབྱོར་ཚེ་སྐྱོང་། །བསྐྱང་པར་འདྲ་ཡང་བློ་ལྡན་གྱིས། །
བལྟས་ན་སྐྱོང་ཚུལ་འདྲ་མི་འགྱུར། །ཕོ་བཟང་རྒྱལ་ཁ་ཕྱི་ལ་རྩོད། །ཕོ་ངན་རྒྱལ་
ཁ་ནང་དུ་རྩོད། །བརྩད་པར་འདྲ་ཡང་ཕ་རོལ་གྱིས། །བལྟས་ན་རྩོད་ཚུལ་འདྲ་
མི་འགྱུར། །བླུན་པོས་ཐོག་མར་བདེ་འབྲས་འཚོལ། །མཁས་པས་ཐོག་མར་བདེ་
རྒྱུ་འཚོལ། །བཙལ་བར་འདྲ་ཡང་གནད་ཤེས་པས། །བལྟས་ན་འཚོལ་ཚུལ་འདྲ་
མི་འགྱུར། །དེ་སོགས་འདྲ་ལ་མི་འདྲ་བའི། །བྱ་བའི་ཁྱད་ཀྱིས་བཟང་ངན་
ཤེས། །ཡོན་ཏན་མེད་པའི་གྲོགས་སྟོང་ལས། །ཡོན་ཏན་ལྡན་པའི་གྲོགས་གཅིག་
མཆོག །དགྲ་གཅིག་ཡོད་ཀྱང་མང་དང་འདྲ། །གཉེན་བརྒྱ་ཡོད་ཀྱང་ཉུང་དང་
མཚུངས། །དེ་བས་མཛའ་ཕྱོགས་མང་བྱ་ཞིང་། །སུ་ལའང་དགྲ་རུ་བསླང་མི་བྱ། །
བསྐྱང་ན་དགྲ་ཡང་གཉེན་དུ་འགྱུར། །མནར་ན་བུ་ཡང་དགྲ་རུ་འགྲོ། །སུ་ཡང་
མཛའ་དང་དགྲ་མིན་གྱི། །ཕལ་ཆེར་རང་གི་བྱ་བས་བྱས། །འཇམ་པོས་རྩུབ་
མོའང་འདུལ་ནུས་ན། །འཇམ་པོ་ཉིད་ལ་སྨོས་ཅི་དགོས། །འཇམ་ལ་དུས་སུ་རྣོ་
259



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
-
-
--
བ་ནི། །དགྲ་རྣམས་ཀྱིས་ཀྱང་ཐུབ་པར་དཀའ། །དགྲས་ཀྱང་བརྙས་པའི་དེས་པ་
དང་། །གཉེན་ཡང་འབྲོས་པའི་རྩུབ་མོ་དེས། །ཅི་བྱ་ཞི་དྲག་གཉིས་ཀའི་མཐུ། །
གང་ལ་ཡོད་དེ་ཀུན་གྱིས་བསྔགས། །རང་ལ་ལན་པ་མེད་པ་ཡི། །དྲང་པོའི་ལམ་
ལ་རྟག་གནས་ནས། །ཕ་རོལ་རྒྱུ་མེད་འཚེ་བ་ལ། །འདུད་པར་མི་བྱ་བརླིང་བར་
བྱ། །ཡོན་ཏན་ལྡན་ན་དགྲ་ཡང་མཛའ་རུ་བསྡུམ། །མི་སྤུན་ངན་པ་མཛའ་ཡང་
རྒྱབ་ཏུ་བོར། །བར་མར་གནས་པ་བཏང་སྙོམས་ཚུལ་དུ་བྱ། །དེ་ལྟར་ཤེས་ན་
རྟག་ཏུ་བདེ་བ་ཐོབ། །ཕྱི་ནས་འདི་འདྲར་འགྱུར་སྙམ་པའི། །བསམ་གཞིགས་
སྔོན་དུ་ལེགས་བཏང་སྟེ། །བྱ་བ་འབྲས་བུར་ལྡན་བྱ་ཞིང་། །ལས་ཀུན་རྗེས་ ，
འགྱོད་མེད་པར་བྱ། །དུས་ལ་བབ་པའི་བྱ་བ་རྣམས། །ཚེགས་མེད་པར་ཡང་
འགྲུབ་པར་འགྱུར། །དུས་ཡོལ་བའམ་དུས་སྔ་བའི། །བགྱི་བ་ཕལ་ཆེར་བསྒྲུབ་
པར་དཀའ། །ཚེ་འདིར་རྒྱལ་པོའི་ཁྲིམས་དང་ནི། །ཕྱི་མ་རྣམ་སྨིན་འབྲས་བུ་ལ། །
སུ་ཡང་བྱོལ་བར་མི་འགྱུར་བས། །མི་བདེན་པ་ན་ཕམ་ངོས་བླང་། །མི་ལ་ལྟ་
བའི་མིག་ཡོད་ཀྱང་། །རང་ལ་ལྟ་ན་མེ་ལོང་དགོས། །རང་བློ་ནང་དུ་མ་བསྡུས་
ན། །རང་སྐྱོན་རང་གིས་མཐོང་བར་དཀའ། །བླུན་པོས་བདེ་དང་སྡུག་བསྔལ་
ཀུན། །གཞན་གྱི་རྐྱེན་ལས་བྱུང་སྙམ་དུ། །རྟག་ཏུ་ཡུལ་ལ་འདོར་ལེན་གྱི། །
ཆགས་སྡང་རྣམ་རྟོག་རྦ་ལ་གཡེངས། །མཁས་པས་བདེ་དང་སྡུག་བསྔལ་ཀུན། །
བདག་ལ་རག་ལས་ཤེས་བྱས་ནས། །རྟག་པར་ནང་དུ་བློ་ཕྱོགས་ཏེ། །བདག་ལ་
རྟོག་ཅིང་བག་ཡོད་གནས། །ལེགས་ཉེས་གང་དང་གང་མྱོང་ཡང་། །བསམ་
དཔྱོད་ཅན་ལ་བློ་སྐྱེད་ཐོན། །སྐྱིད་སྡུག་བརྒྱ་ཕྲག་མཐོང་ན་ཡང་། །བསམ་མེད་
260



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན།
བླུན་པོར་བོགས་སྐྱེད་མེད། །སྣ་ཚོགས་ནོར་བུ་ཇི་བཞིན་དུ། །གོ་ས་དུས་དང་ཕ་
རོལ་དང་། །བསྟན་པའི་བྱ་བ་མཁས་པས་སྟོན། །བླུན་པོ་རྡོ་ལ་མདོག་འགྱུར་
ཅིག །སྟོབས་ལྡན་འབྱོར་པ་རྒྱ་ཆེ་ཡང་། །གནས་མིན་གཞན་ལ་མནར་མི་བྱ། །
རྒྱལ་བར་གྱུར་ན་ཚོད་ཟིན་པའི། །མི་བདག་དེ་ནི་རྟག་ཏུ་རྒྱལ། །ནགས་ཚལ་
ཚོགས་ཀྱིས་མགྲོན་དུ་བོས་པ་ཡི། །ལྕེ་བདུན་གར་ཐབས་བསྐྱོད་ལ་སུ་མི་བྱོལ། །
དུས་སུ་ཆར་འབེབས་སྤྲིན་གྱི་རྔ་གསང་ཅན། །ཆུ་འཛིན་གློག་ཕྲེང་མཛེས་འདིས་
ཀུན་ཡིད་འཕྲོག །ཇི་ཙམ་རྙེད་ཅིང་རྒྱལ་ཚེ་བླུན་པོ་རྣམས། །བསྐམ་ཆགས་མེ་
ལྟར་འབར་ནས་མྱུར་དུ་ཡལ། །རྙེད་པ་འཕེལ་ཞིང་གཞན་ལས་རྒྱལ་ན་ཡང་། །
མཁས་རྣམས་བག་ཡོད་སྒོ་ནས་སྤྲིན་བཞིན་བསིལ། །མི་ངན་བསྟེན་རྫི་བྱེད་པ་
དང་། །བན་སྔགས་དགྲ་རུ་བསླང་བ་གཉིས། །རྒྱལ་པོ་ཡིན་ཀྱང་མི་བྱ་སྟེ། །
བྱས་ན་རང་ཉིད་ཕུང་བའི་རྒྱུ། །འཁོན་རྙིང་པ་དང་བུ་ལོན་ལྷག །མེ་མཆེད་
ཆུང་ངུའི་དུས་ན་བཅད། །རྐོན་པའི་ནང་ནས་བྱ་ཤོར་བཞིན། །རྗེས་སུ་བགྱི་
བར་དཀའ་བ་མཆི། །ཇི་ཙམ་རྩི་ཞིང་བཀུར་བ་ན། །དེ་ལྟ་དེ་ལྟར་དུལ་བར་བྱ། །
ཅི་ཙམ་བརྙས་ཤིང་འཚེ་བ་ན། །དེ་ལྟ་དེ་ལྟར་གཏུམ་པར་བྱ། །བཀུར་ན་ཁྲོ་
ཞིང་བརྙས་ན་ཞི་འགྱུར་ལ། །ཐུབ་ན་ལྷ་གསོད་མི་ཐུབ་བདུད་ཀྱང་མཆོད། །
འཐབ་ན་འབྲོས་ཤིང་བཏུད་ན་མནར་བྱེད་པའི། །ངན་པའི་མི་ལ་བློ་ལྡན་སུ་
ཞིག་དགའ། །དགྲ་བོས་བརྙས་ཐབས་བྱས་ཀྱང་ཆུ་བཞིན་འཐུང་། །འཁོར་གྱིས་
ཕན་པར་བྱས་ཀྱང་འཚེ་བར་རྩོམ། །བླང་དོར་ལོག་པར་སྤྱོད་པའི་སྐྱེ་བོ་ལ། །
ཕན་པའི་གཉེན་ཀྱང་བསམ་པ་གཞན་ཏུ་ཕྱོགས། །བློ་ལྡན་རང་ཉིད་འབྱོར་ཚེ་
261



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
，
དམན་ལ་བྱམས། །ཕ་རོལ་རྒུད་ཚེ་དགྲ་ཡང་ལེགས་སྐྱོང་བའི། །ཚུལ་འདི་མཛེས་
ཀྱང་མཛེས་ལ་འོས་ཀྱང་འོས། །ལུགས་ཟུང་ཡོན་ཏན་དུས་གཅིག་མ་ངོམས་
གསལ། །གཉེན་ནོ་ཅོག་ལ་སྦྱིན་ཞིང་སྙན་སྨྲ་སོགས། །མཐུན་འཇུག་ཐབས་ཀྱིས་
གཞན་ཡིད་བསྡུ་མཁས་པས། །ཚེག་མེད་བྱ་བས་རང་སྟོབས་སྐྱེད་བྱེད་ཅིང་། །
ཡོན་ཏན་སྤོ་ལ་དར་བཞིན་མངོན་པར་བྱེད། །མཁོན་མེད་པར་ནི་རྒྱལ་སྲིད་
འཕྲོགས་པ་སོགས། །ལས་ཀྱི་དགྲར་གྱུར་བཅོས་སུ་མི་རུང་བའི། །མི་སྲུན་རྣམས་
ལ་ཞི་བའི་ཐབས་ཀྱིས་ཅི། །དེ་ཕྱིར་དྲག་པོའི་སྤོབས་པ་ངེས་པར་བསྐྱེད། །
གཉེན་དུ་བྱས་ན་ཕན་པ་ཆེ། །དགྲ་རུ་བསླང་ན་གནོད་ནུས་པའི། །མི་གང་དགྲ་ .
ཟུན་གོ་ཆོད་པ། །དེང་སང་སྙིགས་མའི་དུས་ན་དཀོན། །མ་བརྙས་མི་ཡི་རྩ་བ་
ཡིན། །བརྙས་པའི་ནོར་གྱིས་ཅི་ཞིག་བྱ། །དགྲ་གོ་ཟུན་གོ་མི་ཆོད་པ། །མི་རུ་
བཏགས་ཀྱང་ཕྱུགས་ལས་དམན། །རྒྱལ་པོ་ཡུར་ཆུ་འཁྲི་ཤིང་དང་། །བུད་མེད་
དམུས་ལོང་ལྔ་པོ་ནི། །གཡོན་ཅན་གར་འཁྲིད་འགྲོ་བར་གསུངས། །དེ་བས་
གཞན་དྲིང་འཇོག་མི་བྱ། །གཡོན་ཅན་གུས་པ་སྟོན་པ་ནི། །དགོས་པའི་ཕྱིར་
ཡིན་དགའ་བས་མིན། །བརྟགས་ཤིང་གདིང་ནི་མ་ཐོབ་པར། །སུ་ལའང་ཡིད་
བརྟན་མི་བྱའོ། །ཁ་ཅིག་རང་ལ་དཔེ་བླངས་ནས། །སྐྱེ་བོ་གཞན་དག་འཇལ་
བར་བྱེད། །ཁ་ཅིག་ངན་པས་སུན་བྱུང་བས། །དམ་པ་ལའང་ཡིད་མི་ཆེས། །
མཁས་པ་དག་གིས་བརྟགས་བྱས་ན། །ངང་པས་ཆུ་ལས་འོ་མ་བཞིན། །བཟང་
ངན་དོན་ནི་ཁོང་ཆུད་དེ། །བྱ་བའི་གནས་ལ་རྨོངས་མི་འགྱུར། །གཡོན་ཅན་
ཚུལ་བཟང་ངག་སྙན་སྟོན་པ་དང་། །འཁོན་རྙིང་དགྲ་དང་མ་བརྟགས་གསར་
262



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
འགྲོགས་ལ། །ཡིད་བརྟན་བྱས་པས་ཁ་ཅིག་ཕུང་འགྱུར་ཏེ། །བྱ་རོག་གིས་ནི་
འུག་པའི་ཚང་བསྲེགས་བཞིན། །སེང་གེའི་ལུས་ཀྱི་འབུ་བཞིན་དུ། །ཆེན་པོ་
རྣམས་ལ་དགྲ་བས་ཀྱང་། །རང་གི་རིས་ནས་གནོད་པ་མང་། །དེ་ཕྱིར་འཁོར་
དང་རིས་ལ་བརྟགས། །ནོར་མཉམ་ནུས་པ་མཉམ་པ་དང་། །གནད་ཤེས་འབད་
རྩོལ་ཆེ་བ་ཡི། །རང་དང་རིས་སུ་མཉམ་པ་ལ། །བག་ཟོན་མ་བྱས་དེ་འདྲས་
ཕུང་། །ཕན་པ་མེད་ན་གཉེན་ཀྱང་གཞན། །ཕ་རོལ་ཡིན་ཡང་གང་ཕན་གཉེན། །
ལུས་ལ་ལྷན་ཅིག་བྱུང་བའི་ནད། །གསོ་བྱེད་དགོས་པའི་སྨན་བཞིན་ནོ། །བྱས་
པ་གཟོ་དང་ཕན་གནོད་ཚུལ། །གོ་མ་ལོག་པའི་བྱ་བ་ནི། །གནད་ཅན་གཅིག་
གིས་སྐྱེས་བུ་དེའི། །ཡོན་ཏན་དྲོད་ཚད་ཤེས་པར་ནུས། །རྒུད་ཚེ་མཛའ་ཡང་
སྤོང་བྱེད་ལ། །འབྱོར་ཚེ་དགྲ་ཡང་མཆོད་བྱེད་པའི། །ཐ་ཤལ་དེ་འདྲས་བདག་
ཉིད་ལ། །མཆོད་ཀྱང་བློ་ལྡན་སུ་ཞིག་མགུ། །ཡིད་མཐུན་རིང་ན་གནས་ཀྱང་ཉེ། །
མི་མཐུན་གམ་ན་གནས་ཀྱང་རིང་། །ཤ་ལྷག་མཚོན་གྱིས་གཅོད་བྱེད་ལ། །རྒྱན་
བཟང་ལུས་ལ་སྲེལ་བར་བྱེད། །དམ་པ་མིན་དང་དམ་པ་དག །ལྷན་ཅིག་
འགྲོགས་ཀྱང་འདྲེས་མི་འགྱུར། །དམ་པ་གཉིས་ནི་རྒྱང་རིང་ཡང་། །མཐུན་
འགྱུར་ཉི་དང་པད་ཚལ་བཞིན། །ཉིན་བྱེད་དབང་པོ་ཤར་བའི་ཚེ། །མིག་ལྡན་
གཟུགས་ལ་ལྟ་བ་བཞིན། །བློ་ལྡན་བློ་ལྡན་ཕྲད་པ་ན། །ཚིག་གཅིག་གིས་ཀྱང་
གྲོས་ངོགས་མཐོང་། །བླུན་པོ་རྣམས་ལ་ཕན་བཏགས་དང་། །གནོད་པ་བྱས་
ཀྱང་དེ་ཡི་ཡིད། །ཇི་ལྟར་གྱུར་པ་འབྱེད་དཀའ་སྟེ། །མུན་པར་རྡོ་འཕང་ཇི་
བཞིན་ནོ། །སྔར་བྱས་ཕན་གནོད་མི་བརྗེད་ཅིང་། །ད་ལྟ་གང་བརྩོན་དོན་ལྡན་
263



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བྱེད། །འབྱུང་འགྱུར་དོན་ལ་བག་ཡོད་ཅན། །མཁས་པས་དུས་གསུམ་རྗེས་སུ་
བལྟ། །བློ་རྒྱ་ཆེ་ཞིང་བློ་དཔངས་མཐོ། །བློ་གསལ་བྱ་བ་ཀུན་ཤེས་པའི། །མི་བུ་
རིན་ཆེན་མཆོག་ཉིད་ནི། །བརྒྱ་སྟོང་ནང་ན་རེ་རེ་ཙམ། །ས་གཞི་རྡུལ་ཕྲན་མཚོ་
ཆུ་ཐིགས། །ཇི་བཞིན་སྐྱེ་བོའི་སེམས་ཀྱི་སྟོབས། །མཆོག་དང་བར་མ་དམན་པའི་
ཚད། །ཀླུ་ཆེན་དང་འདྲ་མཁས་པས་ཤེས། །སྐྱེ་བོ་ངན་པ་རྫིང་ཆུང་བཞིན། །
ཞག་གམ་ཟླ་བས་གཏིང་ཚོད་ལོན། །མཚོ་འདྲའི་ཡོན་ཏན་ཅན་ཡུན་རིང་། །
བརྟེན་ཀྱང་ཇེ་ཟབ་མཐའ་མི་མངོན། །ཕན་སེམས་བརླང་ཚིག་སྨྲ་བ་དང་། །
གཡོ་སྒྱུའི་འཛུམ་དཀར་སྟོན་པ་གཉིས། །མཁས་པས་སོ་སོར་འབྱེད་འགྱུར་ལ། །
བླུན་པོས་ཤེས་པར་མི་འགྱུར་རོ། །རི་བོང་ཅལ་སྒྲས་ཀུན་དཀྲོགས་ལྟར། །བླུན་
པོ་གྲགས་པའི་རྗེས་སུ་འབྲང་། །བསྲེགས་བཅད་བརྡར་བའི་གསེར་བཞིན་དུ། །
མཁས་པ་རང་གིས་བརྟགས་ནས་འབྱེད། །རེ་ཞིག་ཕན་བྱེད་ཡིད་འོང་ཡང་། །
ནམ་ཕུགས་གནོད་པ་དག་ཀྱང་སྲིད། །རེ་ཞིག་གནོད་བྱས་མི་དགའ་ཡང་། །
འགྲོགས་ན་ཕན་པར་འགྱུར་སྲིད་པས། །ཡུད་ཙམ་ཞིག་གིས་མཛའ་བ་དང་། །
མི་མཛའ་གཉིས་ཀ་མི་བྱ་བར། །འཕྲལ་དུ་འགྲོགས་ན་བདེ་བ་དང་། །ཕུགས་སུ་
ཆེས་ཆེར་བརླིང་བར་བྱ། །བརྩོན་འགྲུས་སྟོབས་ལྡན་བློ་གྲོས་ཆེ་རྣམས་ལ། །ལྷ་
ཡང་འཇིགས་པ་སྐྱེ་ན་མི་ལྟ་ཅི། །ཁོང་བཟང་གཡོ་མེད་ཀླན་ཀ་མི་འཚོལ་བའི། །
གྲོགས་པོ་བཟང་པོར་ལྷ་ཡང་དགའ་བ་སྐྱེ། ། །གྲོགས་བཟང་དང་བཅས་ཐབས་
མཁས་བློ་ལྡན་པས། །རླུང་ཡོད་མེ་བཞིན་དུས་སུ་བརྩམས་བྱས་ན། །འཇིག་རྟེན་
ཀུན་གྱི་དཔལ་རྣམས་མ་ལུས་པ། །ཡིད་ཀྱི་ལག་ཏུ་མཆིས་པ་བཞིན་དུ་འགྱུར། །
264



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན།
ཧ་ཅང་བྱམས་པ་ཆེ་དྲགས་ན། །ཐ་མར་འཁོན་གྱི་རྒྱུ་རུ་འགྲོ། །ཧ་ཅ་གཡོ་སྒྱུ་ཆེ་
དྲགས་ན། །ཐ་མར་རང་ཉིད་བརླག་པ་མང་། །ཟས་དང་སྨན་གྱི་ཚོད་བཞིན་དུ། །
བྱ་བ་གང་དང་ཅི་ལ་ཡང་། །དུས་དང་བསྟུན་པའི་ཚོད་ཤེས་ན། །རྒུད་པ་ཆེན་
པོས་མནར་མི་འགྱུར། །གལ་ཏེ་རྟག་ཏུ་མཛའ་འདོད་ན། །གསུམ་པོ་འདི་དག་
མི་བྱ་སྟེ། །རྒྱན་པོ་འགྱེད་དང་ནོར་འབྲེལ་དང་། །ལྐོག་ཏུ་ཆུང་མ་དང་སྨྲ་བའོ། །
གཡུལ་ངོར་དཔའ་བོ་ཇི་བཞིན་དུ། །མཁས་པའི་ཡོན་ཏན་མཁས་པས་ཤེས། །
བླུན་པོས་མཁས་དང་རྨོངས་པ་དང་། །རྡོ་དང་རིན་ཆེན་མཉམ་པར་ལྟ། །དམ་
པ་ཡོན་ཏན་ལྡན་པ་དག །དྲུང་ན་གནས་ཀྱང་བླུན་པོ་ཡིས། །དེ་ཡི་ཡོན་ཏན་མི་
ཤེས་ཏེ། །ཉི་མ་ཤར་ཡང་འུག་པ་བཞིན། །བློ་གྲོས་ལྡན་དེས་སྐྱེ་བོ་ལ། །ཡོན་
ཏན་གང་དང་ལྡན་གྱུར་པ། །ཚིག་དང་བྱ་བས་རྒྱང་ནས་ཤེས། །དུ་བའི་རྟགས་
ལས་མེ་བཞིན་ནོ། །གཡུལ་དུ་ཞུགས་ཚེ་དཔའ་བོ་ཤེས། །འབྱོར་པ་ཟད་ཚེ་ཆུང་
མ་རྟོགས། །རྒུད་ཚེ་ཕན་པར་བྱེད་པ་ནི། །མཛའ་བོ་ཡིན་པར་ངེས་པ་རྙེད། །
བོགས་མེད་ཚོང་དང་འཁོར་ལྡན་དག་ལ་འཚེ། །སློང་ཞིང་འགྱིང་ལ་ནོར་མེད་
འདོད་ལ་དགའ། །བུད་མེད་གཞོན་ལ་ཚིག་རྩུབ་སྨྲ་བ་སྟེ། །སྐྱེས་བུ་ལོག་པར་
སྤྱོད་པ་ལྔ་ཞེས་གསུངས། །བྱ་བ་མི་ལྕོགས་རྩོམ་པར་བྱེད་པ་དང་། །ཚོགས་དང་
འཁོན་ཞིང་སྟོབས་ལྡན་དག་ལ་རྒོལ། །བུད་མེད་ལ་ནི་ཡིད་བརྟན་བྱེད་པ་སྟེ། །
འཆི་བདག་དྲུང་ན་སྡོད་པ་བཞིན་ཞེས་གསུངས། །རིག་པ་ལོག་པར་ཤེས་པ་
དུག །རྒན་པོས་གཞོན་ནུ་བསྟེན་པ་དུག །ནད་ལ་བཏང་སྙོམས་བྱ་བ་དུག །
དབུལ་པོ་ཉལ་དགའ་ཆེ་བ་དུག །མ་སྨིན་ཟས་དང་མི་འཕྲོད་ཟ། །ཉིན་པར་
265



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
འཁྲིག་དང་ཉལ་དང་གཉིད། །བུད་མེད་རྒན་དང་འཁྲིག་སྤྱོད་རྣམས། །ལུས་
སྟོབས་འཕྲོག་བྱེད་བཟློག་ན་འཕེལ། །གང་དུ་ཕན་པ་མ་ཡིན་པས། །བྱ་བ་དང་
ནི་སྤྱོད་ལམ་དང་། །ཟས་དང་གནས་དང་བྲན་ལ་སོགས། །བརྟག་སྟེ་རབ་ཏུ་
སྤང་བར་བྱ། །ལྟས་དང་བསམ་སྦྱོར་རྗེས་མཐའ་རྣམས། །རང་ལ་དགེ་ཞིང་གང་
ཤིས་པའི། །གནས་གྲོགས་དུས་སོགས་བརྟེན་མཁས་ན། །དོན་རྣམས་ཡིད་
བཞིན་འགྲུབ་པར་འགྱུར། །ཧ་ཅང་བྱམས་པ་གཉེན་ལའང་མིན། །ཧ་ཅང་
མནར་བ་དགྲ་ལའང་མིན། །རྒྱལ་ཁྲིམས་ཧ་ཅང་ལྷོད་པ་དང་། །ཧ་ཅང་དོག་པ་
མི་བྱའོ། །ལོ་ལྔའི་བར་དུ་བུ་རྣམས་བྲིད། །ལོ་བཅུའི་བར་དུ་དགྲ་ལྟར་བརྡེག །་
བཅུ་དྲུག་ལོན་པར་གྱུར་ནས་ནི། །བུ་ལ་མཛའ་ལྟར་བྱ་བར་གསུངས། །འཁོར་
ལ་བརྩེ་ཞིང་སྐབས་སུ་བསྡིགས། །དགྲ་ལ་བསྡིགས་ཤིང་སྐབས་སུ་བརྩེ། །བུད་
མེད་བྱམས་བསྐྱང་ཟིལ་གྱིས་མནན། །བྲན་གཡོག་བཀོལ་ཞིང་ནོར་གྱིས་བསྐྱང་། །
དོན་ཆུང་བྱ་བར་གལ་མི་འཛུགས། །གལ་ཆེན་དོན་རྣམས་ཡལ་མི་འདོར། །
མཁོས་ཆུང་བྱ་བར་ཞིབ་མི་འཇུག །གནད་ཆེན་དོན་ལ་ཞིབ་མོར་སྒྲིམ། །བདག་
ལས་ཕྲོགས་པ་མ་ཡིན་ཕྱིར། །གཞན་འབྱོར་གནས་ལ་རྔམ་མི་རིགས། །ཚུར་རྒོལ་
ལ་སོགས་རྒྱུ་མེད་པར། །ཕ་རོལ་རྒྱལ་སྲིད་འཕྲོག་མི་བྱ། །གཞན་འབྱོར་ལ་ནི་
བརྣབ་སེམས་ཅན། །དེ་ཡི་རེ་བ་མི་འགྲུབ་ཅིང་། །ལ་ཡོག་རྣམ་སྨིན་མི་ཟད་པས། །
མྱུར་དུ་རང་ཕུང་འགྱུར་བར་ཟད། །དེ་ཕྱིར་སྟོབས་དང་ལྡན་ན་ཡང་། །ཕ་རོལ་
མནར་བར་མི་བྱེད་པའི། །མི་བདག་རྣམས་ནི་བསོད་ནམས་ཀྱིས། །རང་སྲིད་
བརྟན་ཞིང་ཕྱོགས་ཀུན་འདུ། །སྙིགས་དུས་ཚེ་འབྱོར་སྙན་གྲགས་སོགས། །ལྷན་
266



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
--
-
--
-
ཅིག་ཚང་བ་ཆུན་དཀའ་བས། །ཅི་ནས་བསོད་ནམས་རྒྱ་ཆེན་པོ། །བསགས་དང་
ཐབས་ལ་མཁས་པར་བྱ། །ཐབས་ཤེས་པ་ཡིས་ལེགས་བརྩམས་ན། །འགྲུབ་པར་
དཀའ་བའང་འགྲུབ་འགྱུར་ཏེ། །སྔགས་སོགས་ཐབས་ཀྱི་ཆོ་ག་ཡིས། །དུག་ཀྱང་
བདུད་རྩིར་བསྒྱུར་བ་བཞིན། །ལུགས་དང་མི་མཐུན་རྣོ་མྱུར་གྱིས། །ཕྲལ་དུ་རང་
དོན་འགྲུབ་པ་ཙམ། །སྙིགས་དུས་ཕོ་བཟང་ཞེས་སྒྲོགས་ཀྱང་། །རྫིང་ཆུང་བཞིན་
དུ་ཆེར་མི་འཕེལ། །ལུགས་དང་མཐུན་པར་གནས་པ་རྣམས། །ཕྲལ་དུ་མངོན་
པར་མ་གྱུར་ཀྱང་། །ནམ་ཞིག་ཆུ་གཏེར་ཆེ་བཞིན་དུ། །དཔལ་འབྱོར་རྒྱ་ཆེར་
བྱས་ཤིང་བརྟན། །བླུན་པོས་འབད་དེ་བཅོས་པ་ལས། །མཁས་པས་དུས་སུ་སྨྲས་
ཙམ་མཆོག །ཐབས་མཁས་ལྡན་པའི་བྱ་བ་ནི། །ཆུང་ཡང་འབྲས་བུ་ཆེ་བར་
འགྱུར། །ཐབས་མི་མཁས་པའི་ཡོན་ཏན་རྣམས། །གྲགས་པ་ཆུང་ལ་སྐྱོན་ལྟར་
སྨོད། །ཐབས་མཁས་ལྡན་ན་སྐྱོན་རྣམས་ཀྱང་། །ཡོན་ཏན་ལྟར་འགྱུར་གྲགས་པ་
ཚེ། །ནྱ་གྲོ་དྷ་ཡི་འབྲས་བུ་དང་། །ཉུངས་གཞི་ས་ལ་ལྷུང་ཚེ་མཉམ། །ཐ་མར་
རིམ་གྱིས་སྐྱེས་པའི་ཚེ། །ཆེ་ཆུང་མཉམ་པར་མི་འགྱུར་བཞིན། །རང་གི་རིས་སུ་
མཚུངས་པ་ཡི། །སྐྱེ་བོའི་ནང་ནས་ཡོན་ཏན་ཅན། །ལོ་དང་ཟླ་བས་འཕེལ་
འགྱུར་ཏེ། །ཐ་མར་ཀུན་ལས་ཁྱད་དུ་འཕགས། །དེ་ཕྱིར་རང་དོན་ཤེས་པ་ཡིས། །
ཉི་མ་དོན་མེད་མི་བྱ་བར། །བཟླས་དང་བསོད་ནམས་བསགས་པ་དང་། །
བསླབ་དང་བསྒྲུབ་བྱའི་དོན་ལ་འབད། །སྡིག་པ་ཟད་འདོད་བདེ་བར་གཤེགས་
ལ་དད། །བསོད་ནམས་འཛད་འདོད་བསམ་པ་ངན་པ་འཆར། །རིགས་རྒྱུད་
ཟད་འདོད་གླེན་ཞིང་ལྐུགས་པ་སྐྱེ། །སྐལ་ངན་ཟད་འདོད་བསོད་ནམས་
267



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བསགས་པར་འདོད། །མི་སྲུན་སྐྱེ་བོའི་ཁུང་ལས་བྱུང་བ་ཡི། །ཚིག་ངན་སྦྲུལ་
གྱིས་སྐྱེས་བུ་དམ་པར་ཟིན། །དུག་དེ་ཞི་བར་བྱེད་པའི་གཉེན་པོ་ཡང་། །ཤེས་
རབ་བཟོད་པའི་སྨན་མཆོག་བཏུང་བར་བྱ། །སྐྱེ་བོ་བློ་དཔངས་མཐོ་རྣམས་ལ། །
ཚེ་འདིའི་བདེ་སྐྱིད་མཆོག་གཉིས་ཏེ། །ཅི་འདོད་ཕུན་སུམ་ཚོགས་པ་དང་། །
གཅིག་ཤོས་འདུ་འཛི་སྤང་བའོ། །དམ་པའི་འགྲོ་བ་གཉིས་ཡིན་ཏེ། །མེ་ཏོག་
དག་གི་མགོ་ལྕོག་བཞིན། །འཇིག་རྟེན་ཀུན་གྱིས་སྤྱིར་བཀུར་བའམ། །ནགས་
ཉིད་དུ་ནི་དེངས་པའོ། །དཔལ་ནི་རྒྱབ་ཀྱིས་ཕྱོགས་པ་དང་། །རྩོལ་བ་དོན་མེད་
ཉིད་གྱུར་ཅིང་། །དམ་པ་དབུལ་པོར་གྱུར་པ་ལ། །ནགས་ལས་གཞན་དུ་བདེ་བ་
མེད། །ཡོན་ཏན་ཤེས་ཤིང་བཀུར་བྱེད་པའི། །གནས་སུ་མཁས་པས་གནས་པར་
བྱ། །སྦྲུལ་གདུག་ཁྲོད་ཀྱི་ནོར་བུ་བཞིན། །མ་རབས་ཚོགས་སུ་གནས་མི་བྱ། །
ངང་པ་ཁཱ་ཡི་ཚོགས་ནང་མཛེས་མ་ཡིན། །ཅང་ཤེས་བོང་བུའི་ཚོགས་ནང་མཛེས་
མ་ཡིན། །སེང་གེ་ཝ་ཡི་ཚོགས་ནང་མཛེས་མ་ཡིན། །མཁས་པ་བླུན་པོའི་ཚོགས་
ནང་ཇི་ལྟར་མཛེས། །བླུན་པོས་བདག་གི་ཁྲོན་པ་འདི་ཡིན་ཞེས། །ཆུ་གཙང་
གཞན་སྤངས་བ་ཚྭ་ཅན་འཐུང་ལྟར། །བསྒྲོད་པར་བྱ་བའི་ཡུལ་གཞན་ཡོད་
བཞིན་དུ། །འཁོར་དང་གནས་ངན་དག་ལ་ཅི་ཕྱིར་ཆགས། །དགའ་ཞིང་མཐུན་
པའི་ཡུལ་ན་གནས་པ་བདེ། །བག་ཕེབས་ཡིད་རྟོན་གྲོགས་དང་འགྲོགས་པ་བདེ། །
བསོད་ནམས་བསགས་ཤིང་དམ་པ་བསྟེན་པ་བདེ། །ཆོག་ཤེས་འབྱོར་ལྡན་རང་
དབང་གྱུར་པ་བདེ། །བྱིས་པའི་དུས་ན་ཕ་མའི་དབང་གྱུར་ལ། །ལང་ཚོའི་དུས་
ན་མཛའ་གྲོགས་དབང་གྱུར་ཅིང་། །རྒས་པའི་དུས་ན་བུ་ཡི་དབང་གྱུར་པའི། །
268



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
བླུན་པོ་ནམ་ཡང་རང་དབང་ཡོད་མ་ཡིན། །དབང་མེད་གྱུར་པས་ཡོན་ཏན་མི་
ཐོབ་ཅིང་། །རང་ཉིད་རྗེས་སུ་བསྲུང་བར་མི་ནུས་པ། །དེ་ཕྱིར་རྟག་ཏུ་རང་
དབང་ཡོད་བགྱིས་ཏེ། །རང་གི་དགོས་པ་དོན་དུ་གཉེར་བར་བྱ། །རང་དབང་
ཐམས་ཅད་བདེ་བ་སྟེ། །གཞན་དབང་ཐམས་ཅད་སྡུག་བསྔལ་ཡིན། །རང་
དབང་ཐོབ་ནས་ཡོན་ཏན་ལ། །འབད་པར་བྱེད་པ་དེ་བས་བདེ། །ནད་ཀྱིས་
འཇིགས་པ་མ་བྱུང་ལ། །དམ་པ་དག་དང་འགྲོགས་པར་བརྩོན། །སྐྱེ་བོས་བརྙས་
ཐབས་མ་བྱུང་བའི། །ཉིན་གཅིག་ལོ་བརྒྱ་བས་ཀྱང་མཆོག །ལན་མེད་པ་ཡི་སྦྱིན་
གཏོང་དང་། །བཤེས་པ་མེད་པར་ཕན་འདོགས་དང་། །ཟང་ཟིང་མེད་པར་
ཆོས་སྟོན་པ། །བདག་ཉིད་ཆེན་པོའི་ཆེ་བའི་རྟགས། །ཇི་སྲིད་སྡུག་པའི་དུས་ཀྱི་
ཟླ་རྒྱས་ཉིད། །འཆི་བདག་གཟའ་ཆེན་འདི་ཡིས་མ་རྙེད་པ། །དེ་སྲིད་བག་ཡོད་
པར་ནི་གནས་བྱ་སྟེ། །རིགས་དང་ཡོན་ཏན་ཚུལ་བཞིན་བསྲུང་བར་བྱ། །དུས་
ནི་ཡུན་ཐུང་རིག་པའི་རྣམ་པ་མང་། །ཚེ་ཡི་ཚད་ཀྱང་ཇི་ཙམ་མི་ཤེས་པས། །
ངང་པས་ཆུ་ནང་ནས་ནི་འོ་མ་བཞིན། །གང་ཞིག་གཅེས་པ་དེ་ནི་བརྟེན་པར་
གྱིས། །བསྒྲུབ་པར་བྱ་བའི་དོན་ལ་ལེགས་འཇུག་ཅིང་། །དེ་ཡི་འབྲས་བུ་འདོད་
པའི་དཔལ་གྱིས་བདེ། །འདི་ཕྱིར་ལེགས་པའི་ཆོས་དཀར་འདུ་བྱེད་པས། །
གཏན་བདེ་ཐར་པའི་འབྲས་བུར་ལོངས་སྤྱོད་པ། །མངོན་མཐོ་ངེས་ལེགས་རྒྱུ་
འབྲས་ཕུགས་བཞི་པོ། །སྡེ་བཞི་ཞེས་གྲགས་དམ་པས་བསྒྲུབ་བྱ་སྟེ། །བློ་ལྡན་
བག་ཡོད་གྱུར་པ་རྣམས་ལ་ནི། །འདི་འདྲའི་འབྲས་བུ་ཤིན་ཏུ་རྒྱ་ཆེར་ལྡན། །
གང་ཞིག་མི་མཁས་བག་མེད་སྐལ་ངན་རྣམས། །ཤིན་ཏུ་ཡུན་རིང་འཚོ་བར་གྱུར་
269



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཀྱང་ནི། །ཚེ་འདིར་དོན་ཉམས་བདེ་བ་མི་འབྱུང་ལ། །ཕྱི་མའི་དཔལ་ཡང་ཤིན་
ཏུ་ཉམས་པར་འགྱུར། །དེ་ཕྱིར་མི་ཡི་བདག་པོ་མཁས་རྣམས་ཀྱིས། །སྡེ་བཞིའི་
འབྲས་བུ་ཕུན་སུམ་ཚོགས་པ་ཡི། །དཔག་བསམ་ལྗོན་པ་བསྐྱེད་པའི་ལག་རྗེས་
ཀྱིས། །འཇིག་རྟེན་ཐ་གྲུ་ཀུན་ཏུ་དགེ་བར་འགྱུར། །ལུགས་ཀྱི་བསྟན་བཅོས་ས་གཞི་
སྐྱོང་བའི་རྒྱུན་ལས་མི་ཡི་བདག་པོ་རང་གིས་རང་ཉིད་ལེགས་པར་བསྲུང་བའི་ཚུལ་བརྟག་པ་
སྟེ་རབ་ཏུ་བྱེད་པ་བཅུ་གསུམ་པའོ།། །།
དེ་ལྟར་སྐྱེ་རྒུ་ཉེར་འཚོའི་གཞི། །རྒྱལ་པོ་རང་ཉིད་ལེགས་བསྲུངས་ནས། །
འབངས་རྣམས་བདེ་བར་བྱ་བའི་སླད། །འཚོ་བའི་ཚུལ་གྱིས་བསྐྱང་བར་བྱ། །ས་
སྙིང་འཁོར་ལོ་བཅུ་པའི་མདོར། །དཔེ་ཡི་ཚུལ་དུ་ལེགས་གསུང་བ། །གང་གིས་
རྒྱལ་པོའི་དཔལ་ཐོབ་པའི། །མི་བདག་བློ་དང་ལྡན་པ་དེས། །འདས་དང་ད་ལྟ་
མ་འོངས་པའི། །རྒྱལ་པོའི་ཁྲིམས་ལུགས་བརྟགས་བྱས་ཏེ། །ཡུལ་དེར་གནས་
པའི་མཛངས་པ་རྣམས། །ལས་ཀྱི་འཁོར་ལོ་གསུམ་ལ་སྦྱོར། །དགྲ་ཐབས་ཤེས་
ཤིང་རྩལ་སྦྱང་དུ། །འཇུག་པ་རྒྱལ་སྲིད་ལས་འཁོར་ཡིན། །ཞིང་ལས་དང་ནི་
གནས་ཁང་གི། །བྱ་བ་སློབ་པ་གཉིས་པ་སྟེ། །ཚོང་དང་བཟོ་རྣམས་སྣ་ཚོགས་ཀྱི། །
ལས་ལ་སྦྱོར་བ་གསུམ་པར་བཤད། །ལས་ཀྱི་འཁོར་ལོ་གསུམ་པོ་འདིས། །སྐྱེ་རྒུ་
བདེ་བར་བྱེད་པའོ། །གཙུག་ལག་ཤེས་དང་རིག་བྱེད་པ། །བཟོ་གནས་པ་དང་
ཚོང་ཁང་དང་། །དགེ་སྦྱོང་དང་ནི་བྲམ་ཟེ་རྣམས། །མང་བར་གྱུར་པའི་ཡུལ་
དེར་བདེ། །དེ་ཕྱིར་རྒྱལ་པོས་རང་ཡུལ་དུ། །གཙུག་ལག་ཁང་རྣམས་བརྩིགས་
བྱས་ཏེ། །དཀོན་མཆོག་གསུམ་གྱི་རྟེན་བཞེངས་ལ། །བཤད་དང་སྒྲུབ་པའི་སྲོལ་
270



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
-
བཙུགས་ཤིང་། །འཇིག་རྟེན་བླ་མ་དཀོན་མཆོག་གསུམ། །མཆོད་ཅིང་དམན་ལ་
སྦྱིན་པ་དང་། །བསོད་ནམས་བགྱི་བ་རྒྱུན་འཛུགས་པའི། །ཡུལ་དེར་དགེ་ལེགས་
རྒྱ་ཆེར་འཕེལ། །རིགས་ཀྱི་རྒན་རབས་རྣམས་དང་ནི། །ཕ་དང་མ་དག་བཀུར་
བྱེད་ལ། །ཆ་ལུགས་རྒྱན་དང་སྤྱོད་ལམ་ཀུན། །ཡ་རབས་དག་གི་ཆས་སུ་
བཞག །ཀུན་དགའ་ར་བ་མེ་ཏོག་ཚལ། །ལྷ་མཆོད་དུས་ཀྱི་དགའ་སྟོན་ས། །བྲོ་
གར་གླུ་ཡི་རིག་བྱེད་སོགས། །འཇིག་རྟེན་དགའ་བ་བསྐྱེད་ཕྱིར་བཞག །ཆུ་མཚོ་
རི་བྲག་ཤིང་བཟང་པོ། །ཡུལ་གྱི་གཞི་བདག་བརྟེན་པའི་གནས། །ཅུང་ཟད་
ཉམས་པར་མི་བྱ་ཞིང་། །བཀོད་པས་བརྒྱན་ལ་བཞག་པར་བྱ། །རི་མཐོ་ས་
གཉན་ཡུལ་བཟང་པོ། །དཔལ་དང་ལྡན་པའི་ས་ཕྱོགས་རྣམས། །མི་སུན་རྣམས་
ལ་རང་དབང་དུ། །སྨྲ་འབབ་བྱེད་དུ་མི་གཞུག་གོ། །ཚེ་རིག་ཤེས་དང་དུས་རྩིས་
པ། །དེ་བཞིན་སྔགས་གཏོ་མོ་གཤེན་སོགས། །ཡུལ་ལ་ཕན་པའི་གསོས་ཡིན་པས། །
ཟ་ཐང་བསྐྱེད་ལ་ཕན་དུ་གཞུག །བཟོ་གནས་རྣམ་པ་སྣ་ཚོགས་པ། །ངོ་མཚར་
དགའ་བ་བསྐྱེད་པ་དག །སློབ་པའི་གྲྭ་བཙུགས་ཚོང་དུས་ཀྱི། །འདུན་ས་དག་
ཀྱང་བཅང་བར་བྱ། །སྲ་བརྟན་གོ་ཆ་བཙན་རྫོང་དང་། །མགྱོགས་འགྲོ་སྣ་
ཚོགས་མཚོན་ཆའི་རིགས། །སྒྱུ་རྩལ་ཤེས་ཤིང་དཔའ་མཛངས་ཀྱི། །སྐྱེ་བོ་སོ་སོའི་
གནས་སུ་བསགས། །བློ་ལྡན་སྙོམས་ཤིང་བསམ་དཀར་རྣམས། །ཡུལ་ཀྱི་སྤྱི་
འདུན་འཐུས་མིར་བཞག །དམག་དང་དམག་དཔོན་གོ་ཆར་བཅས། །ནམ་
དགོས་འཕྲལ་དུ་ཤོལ་མེད་བྱ། །རྒྱལ་རིགས་དགོས་པའི་དོན་རྣམས་ལ། །སྔ་ནས་
ཉེར་བསྡོགས་ཤེས་པ་དག །དུས་སུ་བབ་ཚེ་བགྱི་བ་ནི། །གང་ལའང་ཐོགས་མེད་
271



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
འཇུག་པར་ནུས། །མཁས་རྣམས་རང་ཉིད་སྟོབས་ལྡན་ཀྱང་། །བག་ཡོད་སྒོ་ནས་
ཕས་རྒོལ་བསྲུང་། །བླུན་རྣམས་རང་ཉིད་སྟོབས་ཞན་ཀྱང་། །མི་ཤེས་རློམ་
བཞིན་དོགས་མེད་གནས། །བླུན་པོས་ད་ལྟ་འབའ་ཞིག་དཔྱོད། །མཁས་པས་མ་
འོངས་ནམ་ཕུགས་དཔྱོད། །མ་འོངས་པ་ན་ཕན་གནོད་གནད། །སྔ་ནས་ཤེས་ན་
མཁས་པ་ཡིན། །ཆར་དབབ་པ་དང་གཞི་བདག་བརྔན། །ནད་རིམས་བཟློག་
དང་ས་བཅུད་གསོ། །ཕྲུ་གཡང་འཕེལ་བའི་ཐབས་ལ་སོགས། །ཡུལ་རྣམས་ཀུན་
ཏུ་སོ་སོར་བྱ། །ཧ་ཅང་ཉམས་ཀྱིས་མི་ལྕོགས་པའི། །བགྱི་བ་མང་པོས་མི་མནར་
བར། །འབངས་དང་བློ་གྲོས་མཐུན་བྱས་ནས། །བགས་ཀྱིས་དུས་སུ་བསྒྲུབ་པར་
བྱ། །ཇི་ལྟར་སྤྲིན་ཆེན་འཁྲིགས་པ་ཡིས། །རྒྱ་མཚོ་ཡི་ནི་ཆུ་དྲངས་ནས། །ས་ལ་
རྒྱུན་དུ་ཕབ་པ་ཡིས། །རྩི་ཤིང་ལོ་འབྲས་སྨིན་པ་ལྟར། །བྱམས་ཤིང་བློ་ལྡན་རྒྱལ་
པོས་ཀྱང་། །གནོད་པ་མེད་པའི་དཔྱ་ཁྲལ་གྱིས། །འབངས་རྣམས་སླར་ཡང་
བསྐྱངས་བྱས་པས། །སྐྱེ་བོའི་ཀུན་དགའ་འཕེལ་བར་བྱེད། །མི་སྲུན་རྐུན་མ་གཡོ་
ཅན་སོགས། །དུས་དང་དུས་སུ་ཉུལ་ལ་བསྐྲད། །ས་རྣམས་རང་དབང་བསྡམ་བྱ་
སྟེ། །ཕུང་དཀྲོལ་ཅན་ནི་གཞུག་མི་བྱ། །རང་གིར་བྱས་པའི་ས་ཕྱོགས་སུ། །ཐ་
ན་དུད་འགྲོར་གཏོགས་པ་ཚུན། །འཇིགས་མེད་བདེ་བར་བག་ཕེབས་པའི། །
ཐབས་རྣམས་རྟག་ཏུ་རྒྱལ་པོས་བྱ། །གློ་བུར་ལྷགས་པའི་ཆས་བསྟར་དང་། །
དགེ་བའི་གྲུ་ཟམ་ལམ་འཕྲང་འཛུགས། །དགྲ་ཀུན་གཅན་གཟན་འཚེ་སོགས་
ལས། །རིས་མེད་སྐྱེ་བོ་དབུགས་དབྱུང་བྱ། །ཁྱིམ་སུན་འབྱིན་དང་རྫུན་རླབས་
ཀྱིས། །འཇིག་རྟེན་མགོ་བསྐོར་བྱེད་པ་སོགས། །ཤེད་བསྐྱེད་མི་བྱ་གྱི་ནར་
272



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
བཞག །མ་རབས་ཁྲམ་པའི་དཔུང་མནན་བྱ། །སྡེ་སྣོད་མཁས་དང་སྡོམ་བརྩོན་
ལྡན། །གྲུབ་པའི་རྣལ་འབྱོར་ཆོས་འཛིན་རྣམས། །ཡུལ་གྱི་རྒྱན་དུ་བཞག་བྱས་ཏེ། །
རྒྱང་ནས་བསྟོད་ཅིང་བཀུར་ཚུལ་བྱ། །ཉམ་ཆུང་རྣམས་ལ་བརྩེ་བྱ་ཞིང་། །
གནས་མིན་དཔུ་ཤེད་འཕྱུར་བ་དམད། །ཡུལ་ཁམས་བདེ་བར་བག་ཕེབས་པའི། །
ས་དེར་ལྷ་ཡང་མགུ་བ་སྐྱེ། །ཡུལ་གཞན་རྣམས་སུ་དུས་དུས་སུ། ། །ཚོང་དང་ཁེ་
ཡི་ཕྱིར་འགྲོ་བ། །དཔུང་དུ་བསྡོམས་ཏེ་མགོ་འདྲེན་པའི། །དཔོན་བཅས་བདེ་
བླག་འདོང་བར་བྱ། །ཉུང་དུས་བསྒྲུབ་ན་བགྱིད་དཀའ་ཞིང་། །མང་པོ་བསྡོམ་
ན་ཕན་ཚུན་དོན། །བདེ་བླག་ཉིད་དུ་ནུས་རྣམས་ལ། །རྒྱལ་པོས་དེ་ལྟར་མགོ་
བསྡུ་བྱ། །སྐྱེ་བོ་ཕན་ཚུན་མི་འཐབ་པར། །གཅིག་ལ་གཅིག་ནི་གྲོགས་བགྱིད་
པས། །དོན་མཐུན་ཉིད་དུ་འགྱུར་བའི་ཐབས། །འཇམ་རྩུབ་གང་འོས་དེ་ལྟར་
སྦྱར། །ཡུལ་འབྲོག་ས་གནས་སོ་སོ་རུ། །རང་སྐལ་གནས་ཀྱི་ལོངས་སྤྱོད་ལ། །
མཐུན་པར་སྤྱད་པར་བྱ་བ་ལས། །འདོད་ཆེན་ཕྱོགས་ལྷུང་ཁྲིམས་ཀྱིས་དགག །
ཡུལ་གྱི་མི་རྣམས་ཕན་ཚུན་དུ། །དཔུང་བསྡོམས་རང་ཕྱོགས་བསྲུང་དགོས་པས། །
འཐེན་ཁྱེར་མེད་པར་ཆབས་ཅིག་ཏུ། །ཡུལ་གྱི་སོ་ཁ་བསྲུང་བར་བྱ། །དགེ་སྦྱོང་
དག་དང་བྲམ་ཟེ་ནི། །རྒྱལ་པོའི་རྩ་བར་གསུངས་པས་ན། །དགེ་འདུན་འདུ་
བའི་སྒོ་སོགས་ཀྱིས། །དགེ་འདུན་སྡེ་རྣམས་བསྐྱང་བར་བྱ། །ཡུལ་དུས་དེ་ལ་
དེར་འཚམས་པའི། །སྐྱེ་བོའི་བདེ་ཐབས་གང་མཆིས་པ། །ཡུལ་གྱི་བདག་པོས་
མགོ་བསྡུས་ནས། །ཇི་ལྟར་ཕན་པ་བཀའ་སྩལ་བྱ། །འབངས་ཀྱི་སྐྱེ་བོ་འཕེལ་བ་
དང་། །བདེ་བའི་ཐབས་ལ་ནན་ཏན་བསམ། །རང་ལ་དབང་བའི་མི་གཅིག་
273



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཀྱང་། །གོད་པར་མི་བྱ་གསེར་བཞིན་བཙའ། །སྐྱེ་བོ་ཕལ་ཆེར་རྨོངས་པ་ཡིས། །
རང་དོན་ཕྲ་མོའང་བསྒྲུབ་མི་ནུས། །མི་ཤེས་རྣམས་ལ་སློབ་བྱེད་ཕྱིར། །རྒྱལ་པོ་
ཕ་དང་འདྲ་བ་ཡིན། །སྐྱེ་བོ་ཕལ་ཆེར་ཞུམ་པ་ཡིས། །བརྩོན་པས་ཕོངས་པར་
གྱུར་པ་རྣམས། །ལས་ལ་བསྐུལ་ཞིང་སྣ་འདྲེན་པས། །རྒྱལ་པོ་དེད་དཔོན་འདྲ་
བ་ཡིན། །སྐྱེ་བོ་ཕལ་ཆེར་སྦྲུལ་གདུག་བཞིན། །གཞན་ལ་འཚེ་ཞིང་གདུལ་དཀའ་
ལ། །སྣ་ཚོགས་ཐབས་ཀྱིས་འདུལ་བྱེད་པས། །རྒྱལ་པོ་སྔགས་མཁན་འདྲ་བ་ཡིན། །
རྟག་ཏུ་རང་གི་འབངས་རྣམས་ལ། །སྙིང་རྗེའི་བསམ་པ་ཉེར་བཞག་སྟེ། །བདེ་
ཐབས་འབའ་ཞིག་ལ་བརྩོན་པས། །རྒྱལ་པོ་མ་དང་འདྲ་བ་ཡིན། །ཡུལ་ཁམས་
དེ་ཡི་བདེ་སྡུག་དང་། །སྐྱོན་ཡོན་རྣམ་པ་སྣ་ཚོགས་ལ། །འདྲི་ཞིང་དཔྱོད་པ་ལྷུར་
ལེན་པ། །རྒྱལ་པོ་རྟོག་ཆེན་འདྲ་བ་ཡིན། །འཇིགས་པ་ཅན་ལ་དབུགས་འབྱིན་
ཞིང་། །སྡུག་བསྔལ་ཅན་ལ་ཕན་འདོགས་བྱེད། །རེ་ལྟོས་ཅན་ལ་དགའ་བགྱིད་
པས། །རྒྱལ་པོ་དཔག་བསམ་ཤིང་དང་འདྲ། །བླང་དང་དོར་བྱའི་དངོས་པོ་སྟོན། །
ཚུལ་དང་ཚུལ་མིན་རྣམ་པར་འབྱེད། །ཡང་དག་ལམ་ལ་འདྲེན་བྱེད་ཕྱིར། །
རྒྱལ་པོ་མིག་དང་འདྲ་བ་ཡིན། །རང་གི་དཔལ་གྱིས་ཕྱོགས་ཀུན་ཏུ། །ལེགས་
པར་བརྒྱན་པར་བྱས་ནས་སུ། །འཁོར་གྱི་སྐྱེ་རྒུ་དགའ་བྱེད་པ། །རྒྱལ་པོ་རིན་
ཆེན་གཏེར་དང་འདྲ། །ཕས་ཀྱི་རྒོལ་བས་མི་ཚུགས་ཤིང་། །རིས་སུ་གཏོགས་
རྣམས་བག་ཕེབས་ལ། །འགྲན་ཟླའི་ཚོགས་ཀུན་སྤ་བཀོང་པས། །རྒྱལ་པོ་རྡོ་རྗེའི་
རྫོང་ཆེན་འདྲ། །བསོད་ནམས་སྟོབས་ཀྱིས་མངོན་མཐོ་ཞིང་། །རྒྱབ་བརྟེན་ལྷ་
དང་སྲུང་མས་བརྗིད། །ཕྱོགས་ལས་རྣམ་པར་རྒྱལ་བ་ཡི། །རྒྱལ་པོ་རིན་ཆེན་
274



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
-
---
རྒྱལ་མཚན་བཞིན། །དེ་ལྟར་མི་བདག་ཡོན་ཏན་མཆོག་མངའ་བ། །སུམ་རྩེན་
གནས་སུ་བགྲོད་པར་མ་བྱས་ཀྱང་། །གདོང་པ་བཞི་ལྡན་ལྷ་ཡི་རྒྱལ་པོ་བཞིན། །
བདུད་རྩིའི་ཟས་ཅན་རྣམས་ཀྱང་དགའ་བས་འདུ། །བུམ་བཟང་དཔག་བསམ་
ནོར་བུའི་རྒྱལ་པོས་ཀྱང༌། །འགྲན་པར་མི་བཟོད་མི་བདག་རིན་པོ་ཆེ། །གང་གི་
དཔལ་གྱིས་མཐོ་རིས་དཔལ་མཐའ་དག །རང་གི་ལག་ན་གནས་པ་བཞིན་དུ་
སྤྱོད། །དཔལ་དང་གཟི་བརྗིད་སྙན་པར་གྲགས་པའི་སྒྲ། །རྒྱ་མཚོའི་ཁོར་ཡུག་ཏུ་
ཡང་འགྲོ་བྱེད་ཅིང་། །ས་སྟེང་འདི་ན་ཉི་མ་གཉིས་པ་བཞིན། །མཚུངས་མེད་
ཡོན་ཏན་དཔལ་གྱིས་ལྷམ་མེར་འགྱུར། །ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་
ལས་ཡུལ་འཁོར་བདེ་བར་སྲུང་བའི་ཚུལ་བརྟག་པ་སྟེ་རབ་ཏུ་བྱེད་པ་བཅུ་བཞི་པའོ།། །།
ཡུལ་གྱི་སྐྱེ་བོ་བདེ་ཐབས་དང༌། །ལུགས་བཟང་ཁྲིམས་ཀྱི་བྱ་བ་སོགས། །
ཡིན་རྟོན་པ་ཡི་སྐྱེ་བོ་དང་། །ལྷན་ཅིག་གྲོས་ཀྱིས་བསྒྲུབ་ན་ལེགས། །བྱེ་བྲག་ཕྱེད་
པའི་བློ་ཡོད་ཀྱང་། །བྱ་བ་གྲོས་ཀྱིས་བསྒྲུབ་པར་བྱ། །འགྲུབ་འགྱུར་ཁོ་ནར་མ་
ཟད་ཀྱི། །མ་འགྲུབ་ན་ཡང་མཛེས་པ་ཡིན། །ཐོག་མར་བརྟག་དཔྱོད་བྱེད་པའི་
ཚེ། །གྲོས་སུ་འོས་པའི་བློན་ལྟ་ཅི། །བསམ་ཡོད་གཞན་གྱིས་སྨྲས་པ་ལའང་། །
རིགས་དང་མི་རིགས་རང་གིས་དཔྱད། །བློ་རྒྱ་ཆུང་བའི་གྲོས་ལོག་དང་། །རང་
འདོད་ཕུགས་བཅུག་འཁྱོགས་པོའི་གྲོས། །ཕྱི་མཐའ་མ་བརྟགས་སྤྱི་བརྟོལ་ངག །
སྤོབས་པ་ཞན་པའི་ཞུམ་ཚིག་དང་། །བློ་གྲོས་ཆེ་བས་གནས་བཀྲོལ་ཚིག །རང་
འདོད་མ་འདྲེས་བསམ་དཀར་ངག །ཕྱི་མཐར་གཞལ་ནས་བརྗོད་པའི་གཏམ། །
མི་ཞན་སྤོབས་པ་བསྐྱེད་པའི་ཚིག །སོ་སོར་མ་འདྲེས་ཤེས་བྱས་ལ། །ངང་པས་
275



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཆུ་ལས་འོ་མ་བཞིན། །དོན་དང་ལྡན་པའི་གཏམ་བཟུང་སྟེ། །གྲོས་ཐག་བློ་ལྡན་
རང་གིས་གཅོད། །འཇུག་ལྡོག་རང་གིས་ཤེས་ན་ཡང་། །རྒྱལ་ཁམས་བྱ་བ་གྲོས་
ཀྱིས་བརྟག །ཐམས་ཅད་མཐུན་པར་གྲོས་བྱས་པའི། །བྱ་བ་གང་བྱུང་འགྱོད་
མེད་ཉིད། །སྙིགས་དུས་གཡོན་པོས་གཡོན་བཀབ་སྟེ། །མཐུན་པར་སྨྲས་ནས་རྗེ་
བོ་བསླུ། །ར་སྐྱེས་འཁྲིད་པའི་བྲམ་ཟེ་ལ། །རྐུན་པོས་ཁྱི་ར་བཏགས་དང་
མཚུངས། །དེ་བས་རྗེ་དཔོན་མཁས་པ་རྣམས། །གཡོན་ཅན་ཞེན་ཕྱོགས་ཤེས་
བྱས་ནས། །གཞན་དྲིང་མི་འཇོག་བློ་ཐོབ་ན། །ས་བདག་ཁྲིམས་ལ་མཁས་པར་ ་
འགྱུར། །བདེན་ཞིང་བརླིང་ན་ཡིད་རྟོན་བྱ། །རྟག་ཏུ་ཡིད་མི་ཆེས་པ་ཡི། །སྐྱེས་
བུ་བྱ་རོག་ཁུ་འཕྲིག་ཅན། །དེ་ལ་བློ་ལྡན་གྲོས་མི་སྟོན། །བྱེ་བྲག་འབྱེད་པའི་བློ་
ལྡན་ལ། །དྲིས་ན་རང་ཉིད་དཔལ་ཐོབ་སྟེ། །སྟོབས་ལྡན་དགའ་བྱེད་ཀྱིས་ཀྱང་
ནི། །ཧ་ནུ་མནྡྲ་གྲོགས་སུ་བཀུག །རྒྱུན་དུ་བསོད་ནམས་ལྡན་པ་དང་། །སྟོབས་
ལྡན་དག་ལ་བསྟེན་ན་བཟང་། །མཆིལ་པས་མཁའ་ལྡིང་ལ་སྦྲན་པས། །རྒྱ་
མཚོའི་ཀླུ་རྣམས་སྐྲག་པར་བྱས། །བྱ་བའི་ཆ་ལ་རྨོངས་གྱུར་པ། །བློ་དང་ལྡན་
པའི་གྲོས་ཀྱིས་འབྱེད། །ཆུ་བོ་རྙོགས་མར་གྱུར་པ་རྣམས། །ཆུ་དྭངས་ནོར་བུས་
སེལ་བར་བྱེད། །རང་ཉིད་བློ་དང་ལྡན་ན་ཡང་། །བགྲོས་ན་སྔོན་མེད་བློ་གྲོས་
འབྱུང་། །གྲོང་གི་སྐྱེ་བོའི་ཚིག་མཉན་པས། །གསལ་རྒྱལ་གཡུལ་ལས་རྒྱལ་བ་
བཞིན། །ལེགས་པར་བརྟག་དཔྱད་མ་བྱས་ན། །སྨྲས་པ་འགའ་ལས་ཉེས་པ་
འབྱུང་། །ཁྱུ་མཆོག་དང་ནི་སེང་གེ་གཉིས། །ཤིན་ཏུ་མཐུན་པ་ཝ་ཡིས་བརླག །
ནམ་ཕུགས་རང་དོན་མ་གཞལ་བར། །སྐྱེས་བུས་གང་བསྟབ་ལེན་མི་བྱ། །བག་
276



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
གསར་བསྟབ་པའི་བཀུར་སྟི་ཡིས། །ཐ་མར་སྟོང་ཐུབ་ཉམས་ལ་ལྟོས། །བློ་ཅན་
རྣམས་ཀྱིས་བརྫུ་བག་གིས། །གྲུང་པོའང་མགོ་བོ་གདུགས་ལྟར་བསྐོར། །ཁྱབ་
འཇུག་མིའུ་ཐུང་གཟུགས་བརྫུས་ནས། །སྟོབས་ལྡན་ས་ཡི་འོག་ཏུ་བཅིང་། །བློ་
གྲོས་མཆོག་དང་ལྡན་པ་ན། །བློ་ལྡན་ཡིན་ཡང་ཕམ་པར་ནུས། །ཕྱག་རྒྱ་ལྔ་ལྡན་
ཁྱབ་འཇུག་ཀྱང་། །ལེགས་ལྡན་ནག་པོའི་ཐབས་ཀྱིས་བཀོལ། །དེ་ཕྱིར་བྱ་བ་
གང་ལ་ཡང་། །ཐབས་མཁས་ལྡན་པའི་གྲོས་ཀྱིས་འགྲུབ། །སྤྲེལ་དམག་མང་དུ་
ཚོགས་པ་ཡིས། །རྒྱ་མཚོ་ལ་ཡང་ཟམ་པ་བཙུགས། །ལྕམ་པ་ཉི་མའི་ཕྱོགས་སུ་
འདུད། །ཆུ་ཤིང་འབྲུག་སྒྲ་བསྒྲགས་ན་སྐྱེ། །ཕན་པའི་གྲོགས་དང་ཕན་པའི་གྲོས། །
གང་ནས་འབྱུང་བའི་ངེས་པ་མེད། །འབོད་སྒྲོག་ཆུང་མའི་དོན་དུ་བསད། །
ལངྒའི་གྲོང་ཁྱེར་སྤྲེའུས་བསྲེག །གནོད་པའི་གྲོགས་དང་ངན་པའི་གྲོས། །གང་
ནས་འབྱུང་བར་ཆ་མེད་ཉིད། །དེ་སླད་བློ་དང་ལྡན་རྣམས་ཀྱིས། །མི་འོས་
གྲོགས་དང་གྲོས་སྤངས་ནས། །འོས་པའི་གྲོགས་དང་གྲོས་བསྟེན་ན། །དཔལ་
ལས་ཉམས་པར་མི་འགྱུར་རོ། །མི་རེང་དབུལ་པོས་སུ་ལ་བགྲོས། གཉིས་ཚོགས་
ཕན་ཆད་གྲོས་ལ་ལྟོས། །རྒྱལ་ཁམས་ཆེན་པོའི་བྱ་བ་ཕལ། །གྲོས་ལ་མ་ལྟོས་
འགྲུབ་པར་དཀའ། །སུ་ལའང་གྲོས་སུ་མ་བྱས་ན། །འཁོར་ཚོགས་རྒྱུ་སྐར་ལྟར་
མང་ཡང་། །སུས་ཀྱང་རྗེ་བོ་གླེན་པ་དེ། །ཉམ་ཐག་གནས་ལས་བསླང་མི་ནུས། །
མང་པོ་བསྡོམས་ནས་གྲོས་བྱས་ན། །ཆེན་པོ་ཡིས་ཀྱང་ཐུབ་པར་དཀའ། །སྲོག་
ཆགས་གྲོག་མའི་ཚོགས་འདུས་ནས། །སེང་གེའི་ཕྲུ་གུ་བསད་ཅེས་གྲགས། །རང་
སྡེ་བསྲུང་བར་འདོད་པ་དང་། །གཞན་སྡེ་གཞོམ་པར་འདོད་ནའང་། །མང་པོ་
277



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དག་གི་དཔུང་བསྒྲིལ་ཏེ། །གྲོས་སུ་བྱ་བ་མཁས་པས་བསྔགས། །ཕ་མ་བཞིན་དུ་
སེམས་བརྩེ་ཡང་། །གྲོས་མེད་པ་ན་སྐྱེས་བུ་དེའི། །འདོད་དོན་ཇི་ལྟར་སྒྲུབ་པ་ཡི། །
ཚུལ་རྣམས་གཞན་གྱིས་ཇི་ལྟར་ཤེས། །སྐྱེ་བོ་ཀུན་རྟོག་སྣ་ཚོགས་ཕྱིར། །མི་
རིགས་པ་ཡི་བྱ་བ་ལའང་། །གྲོས་མཐུན་འགྱུར་བ་རྙེད་སླ་ན། །འོས་པའི་གྲོས་ལ་
ལྟ་ཅི་སྨོས། །གྲོས་མཐུན་གྱུར་རྣམས་བྱ་བ་ལ། །ཉེ་འམ་རྒྱང་ན་གནས་ཀྱང་རུང་། །
རང་དོན་བཞིན་དུ་འཇུག་པའི་ཕྱིར། །བྱ་བ་ཆེན་པོ་གྲོས་ཀྱིས་བསྒྲུབ། །གྲོས་ཀྱི་
ནང་ནས་གྲོགས་འབྱུང་ཞེས། །གནའ་རབས་མཁས་པའི་གཏམ་ལས་བསྒྲགས། །་
ཐོག་མར་གྲོས་སུ་མི་བྱེད་པར། །ཐ་མར་འགྱོད་པ་བླུན་པོའི་མཚང་། །ལེགས་
པར་བགྲོས་ན་ལེགས་པའི་བློ་སྐྱེ་ཞིང་། །དོན་གྱི་བགྱི་བར་ཀུན་ཀྱང་དོན་མཐུན་
པས། །དཀའ་བའི་གནས་ཀྱང་དཀའ་བ་མེད་འགྲུབ་ཕྱིར། །འཁོར་མང་ལྡན་
རྣམས་འཁོར་ལ་ཅིས་མི་བགྲོས། །དོན་ཆེན་བྱ་བ་གྲོས་མེད་ཚིག་ཙམ་གྱིས། །
དྲང་སྲོང་དམོད་པ་བཞིན་དུ་སུ་ཡིས་འགྲུབ། །ཐག་ཆོད་འོས་པའི་གནས་ལ་གྲོས་
ཆེད་ཀྱང༌། །ས་བདག་རྣམས་ཀྱི་ཚིག་གིས་འགྲུབ་པར་འགྱུར། །དེ་ཕྱིར་མི་
དབང་བློ་དང་ལྡན་རྣམས་ཀྱིས། །རང་གི་བགྱི་བར་འཁོར་གྱི་ཚོགས་བསྡུས་ཏེ། །
ལེགས་པར་དཔྱོད་ཅིང་གྲོས་སུ་བྱས་པ་ན། །ཕ་རོལ་སྟོབས་དང་ལྡན་ཀྱང་གནོད་
མི་ནུས། །སྐྱེ་བོ་མང་པོ་མཐུ་དང་དཔུང་བསྒྲིལ་ཏེ། །འོས་པའི་བྱ་བར་གྲོས་
མཐུན་ཞུགས་གྱུར་ན། །ཡིད་ལ་ཇི་ལྟར་བརྣག་པའི་དོན་དེ་དག །ཁབ་ལེན་རྡོ་
ཡིས་ལྕགས་བཞིན་འགུགས་པར་ནུས། །ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་
ལས་གྲོས་བརྟག་པའི་རབ་ཏུ་བྱེད་པ་སྟེ་བཅོ་ལྔ་པའོ།། །།
278



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
རྒྱལ་པོ་རང་ཉིད་ཁྲིམས་ལྡན་པས། །འཁོར་ལ་ཁྲིམས་སུ་བྱས་ན་མཛེས། །
རང་ཉིད་ཁྲིམས་ལས་འདས་སྤྱོད་ན། །སྐྱེ་རྒུའི་དབང་པོར་ག་ལ་འོས། ，།རྒྱུ་
འབྲས་རྟེན་འབྲེལ་མི་བསླུ་བ། །འཇིག་རྟེན་ཀུན་གྱི་སྤྱི་ཁྲིམས་ཏེ། །རྒྱུ་འབྲས་
ལོག་པར་སྤྱོད་རྣམས་ལ། །ཆད་པ་ངན་སོང་སྡུག་བསྔལ་ཡིན། །རྒྱལ་པོས་ཆོས་
བཞིན་མ་བྱས་ན། །ཚེ་འདིར་གྲགས་པ་ངན་པ་དང་། །རྒྱལ་སྲིད་དག་ཀྱང་
འཇིགས་འགྱུར་བས། །རང་ཉིད་དགེ་བཅུའི་ཁྲིམས་ལྡན་བྱ། །མི་དགེ་བཅུ་བོ་
གང་གིས་ཀྱང་། །ངན་སོང་གསུམ་དུ་འཁྲིད་བྱེད་ཅིང་། །མཐོ་རིས་དག་ཏུ་སྐྱེས་
ན་ཡང་། །རྒྱུ་མཐུན་འབྲས་བུ་མི་བཟད་མྱོང་། །སྐྱེ་རྒུ་ཀུན་ལ་སྲོག་ཕངས་པས། །
རྒྱལ་པོས་སྲོག་གཅོད་ཡོངས་སུ་སྤངས། །སྲོག་གཅོད་ཚེ་ཐུང་ནད་མང་བྱེད། །
དེ་བས་རྒྱལ་པོའི་ཡུལ་ཁམས་སུ། །བྱ་དང་རི་དྭགས་ཚུན་ཆད་ལ། །འཚེ་བ་ཅི་
ནུས་བཟློག་པར་བྱ། །ལྗོངས་དེའི་མི་དང་དུད་འགྲོ་རྣམས། །འཇིགས་མེད་སྲོག་
གི་བསྐྱབ་བྱའོ། །གལ་ཏེ་མང་པོའི་དོན་གྱི་ཕྱིར། །གདུལ་དཀའི་མི་སྲུན་གཞན་
དུ་བསྐྲད། །ཅིས་ཀྱང་ཐབས་ཀྱིས་མི་འཆོས་ན། །སྐྱེ་རྒུའི་ཕུང་སེལ་བྱེད་པ་
རྣམས། །བསད་ན་རྒྱལ་ཁམས་བདེ་ཞེས་པ། །རྩོད་དུས་རྒྱལ་པོའི་ལུགས་ལ་ཡོད། །
འོན་ཀྱང་སྙིང་རྗེའི་བསམ་པ་ནི། །ནམ་ཡང་བཏང་བར་མི་བྱའོ། །རང་གི་
འབྱོར་པས་ཆོག་ཤེས་ནས། །མི་འོས་གཞན་ནོར་འཕྲོག་མི་བྱ། །མ་བྱིན་བླངས་
པས་དབུལ་འགྱུར་ཞིང་། །རང་གི་ལོངས་སྤྱོད་གཞན་གྱིས་ཁྱེར། །འོས་པའི་དཔྱ་
དང་རིགས་པ་ཡིས། །ནོར་གྱི་ཆད་པ་ལེན་ན་ཡང་། །ནོར་ལ་ཉེས་པའི་འདུ་ཤེས་
བཞག །བརྐམ་ཆགས་ཆེ་བར་ཡོང་མི་བྱ། །རང་འདོད་གདུག་པས་མ་བསླད་
279



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
པར། །རྒྱལ་ཁམས་བདེ་བའི་དོན་གྱི་ཕྱིར། །འཚེ་དང་མ་བྱིན་ལེན་ཁོ་ནས། །
རྒྱལ་པོ་སྡོམ་མིན་ཅན་མི་འགྱུར། །རང་གི་བཙུན་མོར་དགྱེས་བྱས་ནས། །གཞན་
ལ་ལོག་པར་གཡེམ་མི་བྱ། །ལོག་གཡེམ་གྱིས་ནི་འཁོར་མི་སྲུན། །འགྲན་ཟླར་
བཅས་པའི་ཆུང་མར་འགྱུར། །རྟག་ཏུ་བདེན་པར་སྨྲ་བ་ནི། །ཆོས་དང་ལྡན་
པའི་ཡོན་ཏན་མཆོག །རྫུན་སྨྲས་པས་ནི་སྐུར་པ་མང་། །གཞན་གྱིས་རང་ཉིད་
བསླུ་བར་འགྱུར། །ཕ་རོལ་དབྱེ་བར་བྱེད་པ་ཡི། །ཕྲ་མ་སྤངས་ནས་བསྡུམ་པར་
བྱ། །ཕྲ་མས་རང་གི་འཁོར་མི་འདུམ། །འཐབ་བྱེད་འཁོར་ངན་འཐོབ་པར་
འགྱུར། །མི་བདག་རྟག་ཏུ་ཚིག་འཇམ་ཞིང་། །སྙན་པར་སྨྲ་ལ་ནན་ཏན་བྱ། །
ཚིག་རྩུབ་སྨྲས་པས་འཐབ་མོ་དང༌། །ཡིད་དུ་མི་འོང་གཏམ་ཐོས་འགྱུར། །དོན་
མེད་ཀྱལ་པ་རྣམས་སྤངས་ནས། །ཇི་སྐད་སྨྲས་བཞིན་དོན་ལྡན་བརྗོད། །ངག་
འཁྱལ་སྨྲས་པས་ཚིག་མི་བཙུན། །སྤོབས་པ་མ་ངེས་ཅན་དུ་འགྱུར། །གཞན་
འབྱོར་ཆེའམ་ཆུང་ཡང་རུང་། །བརྣབ་སེམས་མི་བྱ་དགའ་བར་བྱ། །བརྣབ་
སེམས་ཡིད་ལ་རེ་བ་འཇོམས། །འདོད་ཆེན་ཆོག་མི་ཤེས་པར་འགྱུར། །གཞན་ལ་
གནོད་པའི་སེམས་སྤངས་ཏེ། །ཀུན་ལ་བྱམས་པའི་སེམས་སུ་བྱ། །གནོད་སེམས་
ཀྱིས་ནི་ཟུག་རྔུ་མང་། །གཞན་གྱི་དོན་མེད་གནོད་པ་འབྱུང༌། །ལས་དང་འབྲས་
བུ་མེད་ལྟ་བའི། །ལོག་པར་ལྟ་བ་རྩད་ནས་སྤང་། །ལོག་པར་ལྟ་བ་མ་སྤངས་ན། །
སྐྱེ་གཞན་ལྟ་ངན་སྒྱུ་ཅན་འགྱུར། །ལྟ་བ་ངན་པས་བསླད་པ་ལ། །ས་བོན་ཚིག་
པའི་མྱུ་གུ་བཞིན། །དཀར་པོའི་ཆོས་རྣམས་མི་སྐྱེས་ཞིང་། །ཡང་དག་ལྟ་བ་ཆོས་
ཀུན་གཞི། །རི་གཟར་པོ་ཡི་འབབ་ཆུ་བཞིན། །འཚེ་བ་ཡུན་ཐུང་རིང་མི་གནས། །
280



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
-
-
-
འཇིག་རྟེན་ཕ་རོལ་འགྲོ་འགྱུར་བས། །བག་ཡོད་བགྱིས་ཏེ་ཕྱི་མར་བསམ། །
ལས་འབྲས་ནམ་ཡང་མི་བསླུ་བས། །ཆུང་ཡང་དོན་མེད་ཆུད་མི་ཟ། །རང་གིས་
གང་བྱས་རང་ལ་སྨིན། །འདི་ལ་སུས་ཀྱང་འདའ་བ་མེད། །དེ་ཕྱིར་ཆོས་མིན་
རྒྱལ་སྲིད་ལ། །གནས་རྣམས་དམྱལ་བའི་སྟ་གོན་ཡིན། །ཆོས་དང་ལྡན་པའི་རྒྱལ་
སྲིད་ནི། །ལྷ་གནས་བགྲོད་པའི་ཐེམ་སྐས་ཡིན། །རྒྱལ་པོ་རྒྱལ་རིགས་སྐྱེས་པ་
རྣམས། །སྐྱེ་བོའི་ཚོགས་ལ་དབང་བས་ན། །དགེ་བཅུའི་ལས་ཀྱི་ལམ་དག་ལ། །
ཀུན་ཀྱང་ཅི་ནུས་གཞུག་པར་བྱ། །སྲོག་སྐྱབས་པ་དང་སྦྱིན་པ་གཏོང་། །ལོག་
གཡེམ་དགག་ཅིང་རྫུན་སོགས་གཅོད། །གཞན་འབྱོར་རྣམས་ལ་ཡི་རང་ཞིང་། །
བྱམས་དང་ཡང་དག་ལྟ་བ་སྒོམ། །དཔྱ་ལེན་པ་དང་ཆད་ལས་སོགས། །འོས་
པའི་སྐྱེ་རྒུ་བསྐྱངས་བྱས་ཏེ། །སྙིང་རྗེའི་སེམས་དང་ཐབས་མཁས་པར། །བྱས་ན་
ཉེས་མེད་དགེ་ཡང་སྲིད། །དགེ་བའི་རྩ་བ་བསྡོམས་བྱས་ནས། །བླ་མེད་བྱང་
ཆུབ་དོན་གཉེར་ན། །འཇིག་རྟེན་ཚུལ་དང་མི་འགལ་ཞིང་། །དམ་པའི་ལམ་
ལས་མི་འདའ་ལ། །ཆོས་བཞིན་སྐྱེ་རྒུ་ལེགས་སྐྱོང་བས། །དོན་གཉིས་བསྒྲུབ་ལ་
སྟོབས་ལྡན་ཕྱིར། །རྒྱལ་སྲས་སེམས་དཔའ་ཆེ་རྣམས་ཀྱང་། །རྒྱལ་པོའི་ཚུལ་དུ་
སྟོན་པར་མཛད། །ཕ་མ་དགེ་སྦྱོང་བྲམ་ཟེ་སོགས། །བཀུར་ཞིང་མཆོག་གསུམ་
མཆོད་པ་དང་། །འདི་དང་ཕྱི་མའི་སྡུག་བསྔལ་རྒྱུན། །འགོག་པའི་ཐབས་རྣམས་
རྒྱལ་པོས་བྱ། །འཇིག་རྟེན་འདི་དང་ཕ་རོལ་ཏུ། །བདེ་བའི་ཐབས་ཚུལ་རྣམ་
མང་པོའི། །སྲོག་ལ་སྐྱེ་རྒུ་འཛུད་བྱེད་པ། །ཆོས་ལྡན་རྒྱལ་པོ་ཡིན་ཤེས་བྱ། །
ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན་ལས་དགེ་བཅུའི་ཆོས་དང་ལྡན་པའི་ཚུལ་་་་་་
བརྟག་པའི་རབ་ཏུ་བྱེད་པ་སྟེ་བཅུ་དྲུག་པའོ།། །།
281



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རང་ཉིད་ཆོས་དང་ལྡན་བྱས་ལ། །གཞན་ལ་དགེ་བཅུའི་ཁྲིམས་སྡོམས་པ། །
ཆོས་ཀྱི་རྒྱལ་པོ་ཆེན་པོ་ཞེས། །མཁས་པ་རྣམས་ཀྱིས་ལེགས་པར་བསྔགས། །མི་
དགེ་བཅུ་པོ་དུག་འདྲ་སྟེ། །འདིར་གནོད་ཕྱི་མ་སྡུག་བསྔལ་ཀྱང་། །ཞེ་འདོད་
ལག་ལེན་འགལ་རྣམས་ལ། །ཆོས་རྒྱལ་རྣམས་ཀྱིས་ཁྲིམས་སུ་མཛད། །མི་གསོད་
པ་དང་ནོར་རྐུ་དང་། །ཆུང་མ་འཕྲོག་དང་བྱི་བྱེད་དང་། །རྫུན་གྱིས་བསླུ་དང་
ཕྲ་མས་འབྱེད། །དོན་མེད་རྩུབ་མོའི་ཚིག་གིས་གཅོད། །འདི་དག་གནོད་ཚབས་
ཆེ་ཆུང་དང་། །སྔར་གྱི་ལན་སྐྱོན་ཡོད་མེད་སོགས། །ཉེས་པའི་འོས་དང་བསྟུན་
ནས་སུ། །ཆད་པའི་ལས་ཀྱིས་བཀག་པར་བྱ། །རགས་པའི་ཉེས་པ་རྣམ་བཀག་
པས། །ཕྲ་བ་ཡིད་ཀྱི་ཉེས་པ་རྣམས། །ཤུགས་ཀྱིས་མཐུ་ནི་མེད་བྱས་པས། །དགེ་
བཅུའི་ཁྲིམས་སུ་བཅས་ཞེས་བྱ། །སེམས་ཅན་སྤྱི་ལ་འཚེ་བ་དང་། །དཀོན་
མཆོག་གསུམ་ལ་གནོད་པ་དང་། །རྒྱལ་པོའི་ཆུས་ལ་གཟན་པ་དང་། །རྒྱལ་
ཁམས་མི་བདེ་བྱེད་པ་རྣམས། །མཐུ་ལྡན་རྒྱལ་པོས་བཀག་བྱས་ན། །རྒྱལ་ཁམས་
སྤྱི་དང་བྱེ་བྲག་བདེ། །ཆོས་ལྡན་རྒྱལ་པོ་མེད་གྱུར་ན། །རྒྱལ་ཁམས་བདེ་བའི་
ཐབས་གཞན་དཀའ། །སྔར་དུས་མི་རྣམས་ཁྲེལ་ཡོད་ཚེ། །དངུལ་གྱི་དོང་ཙེ་
གཅིག་བརྐུས་ཀྱང་། །སྲོག་ལ་བབ་པའི་ཆད་ལས་ཀྱི། །ཁྲིམས་བྱས་དེ་ལྟར་རྐུན་
མ་ཉུང་། །དེང་སང་ཤིན་ཏུ་གདུལ་དཀའི་དུས། །དེ་ཙམ་ཉེས་པས་སྲོག་བཀུམ་
ན། །ཡུལ་འཁོར་སྟོང་ལ་ཐུག་པར་མཆི། །དེ་བས་ཡུལ་དུས་སྦྱར་བ་ཡི། །ཁྲིམས་
ཀྱི་ཞལ་ལྕེ་གཅོད་ལུགས་རྣམས། །སྔོན་བྱུང་རྒྱལ་པོ་མཁས་རྣམས་ཀྱི། །བཀའ་
ཁྲིམས་བཞིན་དུ་འཚམས་པར་སྦྱར། །ཁྲིམས་ཞེས་བྱ་བ་ཕྱོགས་ལྷུང་མེད། །དྲང་
282



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
-
-
པོ་གནམ་གྱི་ཐིག་ཡིན་པས། །ལས་འབྲས་མངོན་སུམ་སྟོན་པ་དང་། །འདྲ་ཕྱིར་
སུས་ཀྱང་བསྒྱུར་དུ་མེད། །འགལ་ན་རྒྱལ་པོའི་བུ་ཡང་ཕམ། །བསྲུངས་ན་གྲོང་
གི་དབུལ་པོ་རྒྱལ། །ཀླད་པར་གནམ་ལྕགས་བབ་པ་ལྟར། །མི་ཁུར་དབང་མེད་
ཁྲིམས་ཞེས་བྱ། །སྟོབས་འབྱོར་ཡོད་ན་ཡང་འགྱུར་ལ། །ཁས་ཞན་དབུལ་པོར་
ལྕིད་འགྱུར་བ། །དེ་འདྲ་རྒྱལ་ཁྲིམས་མ་ཡིན་ཏེ། །འཕྱོན་མའི་གར་གྱི་ལྟ་ཕྱོགས་
མཚུངས། །སྨད་འཚོང་གཟུགས་ཀྱིས་འཚོ་བ་སྟེ། །དགེ་སྦྱོང་ཆོས་ཀྱིས་འཚོ་བ་
ཡིན། །རྒྱལ་རིགས་ཁྲིམས་ཀྱིས་འཚོ་བ་ཡིན། །བྲམ་ཟེ་ཆོ་རིགས་བསྲུང་བས་འཚོ། །
རང་རང་འཚོ་བ་དེ་ཉམས་ན། །ཆོས་གཞན་གང་གིས་མི་སྐྱོབ་སྟེ། །སྲོག་གི་
དབང་པོ་འགག་པ་ན། །དབང་པོ་གཞན་གྱིས་སྐྱབས་སམ་ཅི། །རྒྱལ་པོ་ཞེས་
པའི་མིང་དེ་ཡང་། །ཁྲིམས་ཀྱི་བདག་པོར་བྱས་པས་ཐོབ། །ཁྲིམས་ནི་ལུགས་
བཞིན་མི་གཅོད་ན། །རྒྱལ་པོ་ཡོད་ཀྱང་མེད་དང་མཚུངས། །རང་ཉིད་ཁྲིམས་
བདག་གྱུར་པ་ན། །དགྲ་ལའང་ཁྲིམས་ནི་ལུགས་བཞིན་གཅོད། །གནོད་པ་བྱེད་
ཀྱང་དུས་གཞན་བྱ། །མཁས་པའི་ཁྲིམས་ལ་ཉེ་རིང་མེད། །ཁྲིམས་ཡོད་པ་ཡི་ས་
ཕྱོགས་སུ། །ཆོས་བཞིན་བྱེད་རྣམས་བག་ཕེབས་ལ། །ཆོས་མིན་བྱེད་རྣམས་བག་
ཡོད་འགྱུར། །ཁྲིམས་བཟང་འཇིག་རྟེན་མགོན་དང་སྐྱབས། །ཉེས་པ་ཅན་ལ་
འོས་པ་ཡི། །ཆད་པས་བཅད་པ་ཐོས་ན་ཡང་། །སྐྱེ་བོ་བཟང་རྣམས་དབུགས་
འབྱིན་ཅིང་། །ངན་པ་རྣམས་ཀྱང་སྐྲག་པར་འགྱུར། །ཉེས་ཅན་ཆད་པ་མེད་
ཐོས་ཚེ། །ཡ་རབས་རྣམས་ཀྱང་བག་ཟ་ཞིང་། །མ་རབས་རྣམས་ལ་བག་མེད་སྒོ། །
འབྱེད་པའི་ཉེར་བསྡོགས་བཞིན་དུ་འགྱུར། །ཉེས་མེད་ཆད་པས་བཅད་ཐོས་ན། །
283



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
བཟང་པོ་རྣམས་ཀྱང་ཡིད་ཆད་ཅིང་། །རྒྱལ་པོ་གཡོན་ཅན་ཐ་ཆད་ཅེས། །ལྷ་
གནས་སུ་ཡང་མི་སྙན་སྒྲོགས། །ཉེས་མེད་ཉེས་པར་མ་སྦྱར་ན། །ཉེས་མེད་དེ་ཡི་
རྒྱུས་ཤེས་རྣམས། །རྒྱལ་པོའི་བསྔགས་བརྗོད་བྱེད་པ་ལ། །ལྷ་དང་བཅས་པས་ཡི་
རང་འགྱུར། །གཞན་གྱི་སྲོག་ལ་འཚེ་བ་རྣམས། །རང་གི་ལུས་ལ་དཔེ་བྱས་ཏེ། །
བརྡུང་དང་བརྡེག་པའི་ཚུལ་སོགས་ཀྱིས། །ཕྱིན་ཆད་སྡིག་རྒྱུན་བཟློག་པར་བྱ། །
གཞན་གྱི་ནོར་ལ་རྐུ་བ་རྣམས། །འཇལ་དང་སྟོང་གིས་བསབ་བྱ་ཞིང་། །ཆུང་མ་
བྲན་སོགས་འཕྲོག་པ་ཡང་། །དེ་དེའི་ཚུལ་གྱིས་བཀག་པར་བྱ། །རྒྱལ་པོ་ཧ་ཅང་
དེས་དྲགས་ན། །མི་སྲུན་པ་དང་རྐུན་པོ་འཕེལ། །རྒྱལ་ཁམས་མ་རུངས་གང་
འགྱུར་བས། །རྒྱལ་པོ་སྙིང་རྗེ་ལྡན་ན་ཡང་། །མི་སྲུན་རྣམས་ལ་ཅི་འོས་པའི། །
ཆད་པ་དུས་སུ་ལེགས་བཅད་ཅིང་། །ཉམ་ཐག་སྲོག་ཆགས་སྙིང་རྗེའང་བགྱིད། །
ཅེས་པ་བདེན་སྨྲའི་མདོ་ལས་གསུངས། །ས་སྙིང་འཁོར་ལོ་བཅུ་པའི་མདོར། །
ཚངས་ཆེན་ལྷ་ཡི་སྙིང་པོ་ལ། །བཅོམ་ལྡན་འདས་ཀྱིས་བཀའ་སྩལ་པ། །བསྟན་
ལ་དད་པས་རབ་བྱུང་ནས། །སྐྲ་དང་ཁ་སྤུ་བྲེགས་བྱས་ཏེ། །ངུར་སྨྲིག་ཚལ་བུ་
གྱོན་པ་གང་། །ཚུལ་ཁྲིམས་ལྡན་ནམ་འཆལ་ཡང་རུང་། །དེ་ལ་ལྷ་དང་མི་དང་
ནི། །ལྷ་མ་ཡིན་ལ་སོགས་པ་ཡི། །ཁྱིམ་པའི་ཚུལ་དང་འདྲ་བར་ནི། །དམན་
པར་སྦྱར་དུའང་མི་གནང་ན། །དེ་ལ་ལྕག་གིས་གཞུར་བ་དང་། །དབྱུག་པས་
བརྡེག་ཅིང་བཙོན་དུ་འཆིང་། །གཤེ་དང་སྤྱི་དང་ལུས་གཅོད་དང་། །གསོད་
པར་བྱེད་པ་ལྟ་ཅི་སྨོས། །ཚུལ་ལྡན་མང་ཐོས་ཅི་སྨོས་ཀྱི། །རབ་ཏུ་བྱུང་ནས་ཚུལ་
ཉམས་ཏེ། །མི་དགེ་སྤྱོད་པས་ཁོང་རུལ་པ། །དགེ་སྦྱོང་མིན་ལ་དགེ་སྦྱོང་དུ། །
284



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
-
ཁས་འཆེ་མ་རུངས་པ་དེ་ཡང་། །ལྷ་དང་བཅས་པའི་འཇིག་རྟེན་གྱིས། །མཆོད་
འོས་ཡོན་ཏན་གཏེར་དུ་འགྱུར། །སྟོན་པའི་ཆ་ལུགས་འཆང་ཙམ་ཡང་། །མཐོང་
བའི་སྟོན་དང་ཚུལ་ཁྲིམས་སོགས། །རྗེས་སུ་དྲན་པའི་ཡོན་ཏན་འབྱུང་། །ཚུལ་
ཉམས་མི་རོ་ལྟ་བུ་ཞེས། །གསུངས་ཀྱང་ཁྱུ་མཆོག་ཤི་བ་ལ། །གི་ཝཾ་དང་ནི་གླ་
བའི་རོར། །གླ་རྩི་ཡོད་པ་ཇི་བཞིན་དུ། །ཡོན་ཏན་ལྷག་མའི་མཐུ་ཡོད་ཕྱིར། །
དེ་ལ་ནན་ཏུར་བྱ་དགོས་ན། །དགེ་འདུན་མཐུན་པས་བསྐྲད་བྱ་ཡི། །རྒྱལ་པོ་
དང་ནི་བློན་པོའམ། །དབང་པོ་དག་གིས་སངས་རྒྱས་ལ། །སྐྱབས་སོང་ཆ་ལུགས་
འཆང་ཙམ་ཡང་། །གཞུ་བ་དང་ནི་འཚོག་པ་སོགས། །ཆད་པས་བཅད་པར་མི་
རུང་སྟེ། །མཚམས་མེད་ལྔ་བྱས་མི་གང་ཞིག །རྫུན་གྱིས་རབ་བྱུང་ཆ་ལུགས་སུ། །
གནས་པ་དེ་ལའང་རྒྱལ་པོ་ཡིས། །གཞུ་ཞིང་འཚོག་པ་སོགས་མ་གནང་། །མ་
འོངས་རྒྱལ་རིགས་གདོལ་སྤྱོད་ཅན། །ཆོས་ལྡན་དགེ་སྦྱོང་མི་བཀུར་བས། །
དཀོན་མཆོག་གསུམ་གྱི་གདུང་སྨོད་བྱེད། །དེ་ལ་ལྷ་རྣམས་ཁྲོས་ནས་སུ། །ཡལ་
བར་འབོར་བར་བྱེད་པར་འགྱུར། །ཆོས་ལྡན་སྐྱོ་ནས་གཞན་དུ་བྱེར། །ཕྱི་དང་
ནང་གི་འཁྲུག་པ་འབྱུང་། །ཡུལ་དེར་སྡུག་བསྔལ་རྣམ་མང་ཞིང་། །རྒྱལ་སྲིད་
ཉམས་ཤིང་ནད་སོགས་འབྱུང་། །ཤི་ནས་ངན་སོང་འགྲོ་བར་འགྱུར། །དགེ་སྦྱོང་
སྡིག་སྤྱོད་རྒྱལ་པོ་ཡི། །ཕོ་ཉ་བྱེད་པས་སྣ་དྲངས་ནས། །མ་འོངས་རྒྱལ་བློན་
གདོལ་སྤྱོད་རྣམས། །དགེ་སྦྱོང་ནོར་དང་མཆོད་རྟེན་དཀོར། །དཀོན་མཆོག་
རྫས་ལ་བག་མེད་སྤྱོད། །ཤིན་ཏུ་མི་བཟད་ཉེས་པ་དེས། །ཚེ་འདིར་གསོ་དཀའི་
ནད་བྱུང་ནས། །དམྱལ་བར་ཡུན་རིང་འཚེད་པར་འགྱུར། །སྔོན་ཚེ་ངུར་སྨྲིག་
285



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
གོས་གྱོན་པས། །གླང་པོར་དུག་མདས་བསྣུན་ན་ཡང་། །གླང་པོའི་དབང་པོས་
འདི་སྐད་དུ། །འདི་དག་བསླུ་བའི་སེམས་ཡོད་ཀྱང་། །ཆ་ལུགས་སངས་རྒྱས་
སློབ་མ་འདྲ། །འཚོ་བའི་སྲོག་དང་བྲལ་ཀྱང་བླའི། །སྡིག་པའི་སེམས་ནི་བསྐྱེད་
མི་རིགས། །ཞེས་བརྗོད་བྱོལ་སོང་སྐྱེས་པས་ཀྱང་། །ཆ་ལུགས་ཙམ་ལ་དེ་ལྟར་
དགའ། །མ་འོངས་རྒྱལ་རིགས་གདོལ་བ་ཅན། །སངས་རྒྱས་རྗེས་འཇུག་འཚེ་
བྱེད་པ། །དུས་གསུམ་སངས་རྒྱས་བཀའ་ལུང་དང་། །འགལ་བ་ཉིད་དུ་གྱུར་
པས་ན། །དམྱལ་བ་ཆེན་པོར་གཞོལ་བར་འགྱུར། །སྔོན་ཚེ་རྒྱལ་པོར་གྱུར་པ་ནི། །
དགྲ་ལས་རྒྱལ་ཞེས་བྱ་བ་ཡིས། །མི་ཞིག་བསད་པར་བྱ་བའི་ཕྱིར། །དུར་ཁྲོད་
སྲིན་མོའི་གནས་བཏང་ཚེ། །སྐྲ་བྲེག་དུར་སྨྲིག་ཚལ་བུ་ཞིག །མགུལ་དུ་བཏགས་
པ་དེ་མཐོང་ནས། །ལྔ་སྟོང་འཁོར་གྱིས་བསྐོར་བ་ཡི། །སྲིན་མོ་མཚོན་ཆའི་མིག་
སོགས་ཀྱིས། །བསྟི་སྟངས་བཅས་ཏེ་ཐལ་སྦྱར་བཏུད། །རང་གི་བུ་རྣམས་ལ་སྨྲས་
པ། །སངས་རྒྱས་གངྒཱའི་བྱེ་སྙེད་ཀྱི། །རྣམ་གྲོལ་རྒྱལ་མཚན་གོས་གྱོན་པ། །འདི་
ལ་མི་དགེའི་སེམས་བསྐྱེད་ན། །མཚམས་མེད་དམྱལ་བར་ངེས་པར་ལྟུང་། །ཞེས་
སྨྲས་སྲིན་མོ་མང་པོ་ཡིས། །མི་དེ་བཏང་བར་གྱུར་པ་དང་། །དེ་ཚུལ་རྒྱལ་པོ་ལ་
བསྙད་པས། །རྒྱལ་པོ་འཁོར་དང་བཅས་པ་རྣམས། །ངོ་མཚར་རྨད་དུ་བྱུང་གྱུར་
ནས། །སངས་རྒྱས་སློབ་མ་ཚུལ་ལྡན་རྣམས། །ཚུལ་ཉམས་ཐ་ན་ཆ་ལུགས་ཙམ། །
འཆང་ལ་ཀྱལ་ཀ་ཙམ་དུ་ཡང་། །ཕྱིན་ཆད་གནོད་པ་མི་བྱ་བའི། །ཁྲིམས་སུ་
བསྒྲགས་པར་བྱས་གྱུར་ཏོ། །ཡི་དྭགས་སྲིན་མོ་གདུག་པས་ཀྱང་། །ངུར་སྨྲིག་
འཛིན་པ་མཆོད་བྱེད་ན། །མ་འོངས་ཡུལ་བདག་མི་སྲུན་པ། །སྲིན་པོ་ལས་ཀྱང་
286



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
གདུག་སེམས་ཅན། །གླེན་ཞིང་གཏི་མུག་གྱུར་རྣམས་ཀྱིས། །སངས་རྒྱས་རྗེས་སུ་
ཞུགས་རྣམས་ལ། །མི་བཀུར་གཤེ་བརྡེག་གནོད་པ་བྱེད། །དེ་ཕྱིར་རབ་བྱུང་ནོར་
འཕྲོགས་སམ། །གཤེ་དང་ཆད་པས་མནར་བྱེད་ན། །དཀོན་མཆོག་གསུམ་ལ་
དགའ་བ་ཡི། །ལྷ་རྣམས་གཞན་དུ་ཕྱོགས་འགྱུར་ཞིང་། །ཆད་པས་གཅོད་པའི་
ཡུལ་ཁམས་དེར། །མི་བདེ་མང་ཞིང་རྒྱལ་པོ་ལ། །མི་བཟད་ནད་ནི་སྣ་ཚོགས་
འབྱུང་། །ཏིལ་མར་འཚོར་དང་སྨད་འཚོང་དང་། །ཆང་ཚོང་ཤན་པའི་གནས་
རྣམས་ནི། །བཅུ་འགྱུར་འགྲེས་ཀྱི་སྡིག་ལྕི་བ། །སྡིག་པ་མི་བཟད་དེ་ལས་ཀྱང་། །
རྒྱལ་པོ་གདོལ་ཅན་ཉེས་ཆེ་ཞིང་། །ཤིན་ཏུ་སྨད་པའི་གནས་སུ་མཛད། །རྒྱལ་
པོས་ངུར་སྨྲིག་འཛིན་པ་དག །བསྲུང་བར་བྱས་ན་དཀོན་མཆོག་ལ། །མཆོད་པ་
རྒྱ་ཆེན་ཉིད་འགྱུར་ཕྱིར། །ཡོན་ཏན་བསྔགས་པ་བགྲང་ལས་འདས། །ཞེས་
གསུངས་འདི་དང་ཆ་མཚུངས་སུ། །ནམ་མཁའི་སྙིང་པོའི་མདོ་ལ་སོགས། །མདོ་
སྡེ་རྣམས་སུ་སྟོན་པ་ཡིས། །རབ་བྱུང་ཆད་པས་བཅད་པ་བཀག །སངས་རྒྱས་
རྗེས་སུ་ཞུགས་པ་རྣམས། །ཆད་པས་བཅད་ན་བསོད་ནམས་མཐུ། །ཉམས་ནས་
རྒྱལ་སྲིད་འཇིག་པ་ཡི། །རྩ་བ་དག་ཏུ་གསུངས་པས་ན། །སྙིགས་དུས་རབ་ཏུ་
བྱུང་རྣམས་ཀྱང་། །ཤིན་ཏུ་མི་སྲུན་མང་བའི་ཕྱིར། །དགེ་འདུན་མཐུན་པའི་
ཆོས་ཁྲིམས་ཀྱིས། །མི་ཐུབ་རྒྱལ་པོས་གདུལ་དགོས་པ། །དུ་མ་མཆིས་པར་འགྱུར་
ན་ཡང་། །རྒྱལ་པོ་མཁས་ཤིང་དོན་ལྡན་པས། །སྟོན་པའི་བཀའ་འདི་དྲན་བྱས་
ནས། །སོ་སོའི་འདུས་སྡེའི་ཁྲིམས་ལ་སྦྱར། །དགེ་འདུན་མཐུན་པས་སྦྱང་དུ་
གཞུག །དེས་ཀྱིས་ཁས་ལེན་མ་བཏུབ་ན། །དགེ་འདུན་དང་བཅས་སྟོན་པའི་
28



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
པ
བཀའ། །དཔང་པོར་བྱས་ལ་རྒྱལ་པོ་ཡིས། །དགེ་འདུན་རྣམས་ལ་བཀའ་སྦྱར་
ནས། །གནས་ནས་དབྱུང་བ་ལ་སོགས་བྱ། །དགེ་འདུན་དག་ལས་འཕྲོགས་པའི་
ནོར། །དགེ་འདུན་གསོས་སུ་སླར་སྦྱིན་བྱ། །དེ་ལྟར་བྱས་ན་སྟོན་པ་ཡི། །བསྟན་
པ་གཅེས་པར་བྱས་ནས་སུ། །མཆོད་ཅིང་རྗེད་པར་བྱས་པ་སྟེ། །བསྟན་ལ་
གནོད་པར་འགྱུར་མ་ཡིན། །སངས་རྒྱས་བསྟན་པ་མི་ཉམས་ཕྱིར། །ཁྱིམ་པ་སུན་
འབྱིན་སྐྱེ་བོ་རྣམས། །བསལ་ཞིང་ཆོས་ཀྱི་ཁྲིམས་བསྡོམས་པ། །ཆོས་ལྡན་ཆོས་ཀྱི་
རྒྱལ་པོ་ཡིན། །དེ་འདྲའི་རྒྱལ་པོས་དུས་གསུམ་གྱི། །དཀོན་མཆོག་གསུམ་པོ་
མཉེས་བྱེད་ཅིང་། །དེ་ཡི་བསོད་ནམས་དཔལ་དང་གཟིས། །རྒྱལ་ཁམས་བདེ་
བས་ཁྱབ་པར་འགྱུར། །རྒྱལ་ཁྲིམས་གསེར་གྱི་གཉའ་ཤིང་ནི། །སུས་ཀྱང་འདའ་
བར་མི་ནུས་པས། །སྐྱེ་རྒུ་ཀུན་གྱི་ཕྲག་པ་ལ། །ལྕི་ཞེས་བྱ་བར་བཤད་པ་སྟེ། །ཡ་
རབས་ལུགས་དང་ལྡན་པ་དག །རང་བཞིན་བཟང་པོའི་ལམ་གནས་ལ། །ནམ་
ཡང་ཁྲིམས་ཆད་མི་འབབ་པས། །དེ་དག་རྣམས་ལ་ཡང་ཞེས་བྱ། །ཁྲིམས་ནི་སྐྱེ་
རྒུ་བདེ་ཐབས་ཏེ། །མཁས་པ་རྣམས་ཀྱིས་དེ་ཉིད་ལ། །ཁུར་བུ་ལྕི་བར་མི་འཛིན་
ཞིང་། །བགྱི་བར་དཀའ་བ་མེད་ཕྱིར་རོ། །དེ་ཕྱིར་རང་དོན་བགྱིས་བཞག་པའི། །
འོས་མིན་ཁྲིམས་སུ་མ་བཅས་པས། །ལུགས་དང་མཐུན་པའི་ཁྲིམས་དེ་ནི། །ཡ་
རབས་རྣམས་ལ་ཤིན་ཏུ་ཡང་། །སྐྱེ་རྒུ་ལས་ཀྱིས་མནར་རྣམས་ལ། །ཚེ་འདིར་
རང་གིས་ཉེས་བྱས་ཀྱིས། །ཁྲིམས་འདི་ཁུར་དུ་ལྕི་བ་ཡི། །ཚུལ་དུ་སེམས་པ་རང་
སྐྱོན་ཡིན། །མི་དགེའི་ལས་ལམ་འཇུག་རྣམས་ལ། །ཚེ་འདིར་རྒྱལ་པོའི་ཁྲིམས་
ལས་ནི། །བརྒྱ་སྟོང་འགྱུར་དུ་ལྷག་པ་ཡི། །རྣམ་སྨིན་མྱོང་བ་རང་གིས་བྱས། །
288



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
དེ་ཕྱིར་ལུགས་དང་མཐུན་པ་ཡི། །རྒྱལ་ཁྲིམས་ལྕི་ལ་ཡང་ཞེས་བྱ། །དེ་འདྲའི་
རྒྱལ་ཁྲིམས་ཡོད་པའི་ཕྱོགས། །སྐྱེ་བོ་མཐའ་དག་བདེ་བ་ཡིན། །སྙིགས་དུས་རྒྱལ་
རིགས་མི་སྲུན་རྣམས། །གཟུགས་འཚོང་སྡུད་དང་སྤོག་གཏད་དང་། །རྔོན་བཀྱེ་
སྙད་འཚོལ་ནོར་འཕྲོག་དང་། །ཚུལ་མིན་ལས་ལ་སྦྱར་ནས་སུ། །འོས་མེད་དཔྱ་
དང་ལས་ཁྲལ་སོགས། །ཅུང་ཟད་འདས་ལའང་ཆེར་མནར་བ། །ཡ་རབས་མ་
རབས་སུ་ལའང་། །ལྕི་ཕྱིར་ཁྲིམས་ལུགས་མིན་ཤེས་བྱ། །ཆོས་ཁྲིམས་དར་གྱི་
མདུད་པ་ནི། །དམ་ཞིང་ལྷོད་པའང་དེ་འདྲ་སྟེ། །འདི་ཕྱིར་བདེ་བ་ཆོས་ཀྱི་
ཁྲིམས། །དམ་ན་རང་རྒྱུད་གྲོལ་བར་བྱེད། །གང་ཞིག་ལྷོད་ཅིང་བག་མེད་པ། །
དེ་ནི་འཆི་བ་མི་བཟད་བརྒྱས། །ཤིན་ཏུ་དམ་པོར་བཅིང་བ་དེ། །ལྷོད་པོར་བྱེད་
པ་ཆོས་ཁྲིམས་ཡིན། །དེ་ཕྱིར་ཡ་རབས་དམ་པ་རྣམས། །ཆོས་ཀྱི་ཁྲིམས་འདིས་
ལྷོད་པའམ། །བདེ་བར་བག་ཕེབས་བྱེད་ན་ཡང་། །འཆལ་བ་རྣམས་ཀྱིས་དམ་
པོར་མཐོང་། །ཚུལ་མཐུན་གཙུག་ལག་ཟུང་གི་ཁྲིམས། །ཡ་རབས་རྣམས་ལ་
གཉེན་དང་འདྲ། །མ་རབས་རྣམས་ལ་དགྲ་འདྲ་ཡང་། །ཁྲིམས་ཀྱི་སྐྱོན་མིན་
རང་སྐྱོན་ཡིན། །དེ་སླད་རྒྱལ་པོ་མཆོག་རྣམས་ཀྱིས། །གཙུག་ལག་ཟུང་དང་མི་
མཐུན་པ། །རང་འདོད་གདུག་པས་བཞག་པ་ཡི། །ཁྲིམས་རྣམས་དུག་བཞིན་
སྤང་བར་བྱ། །འདི་ཕྱིར་ཕན་དང་བདེ་བ་ཡི། །ལུགས་ཟུང་ཁྲིམས་ཚུལ་ལེགས་
བསྐྱངས་ན། །རྒྱལ་པོ་རང་གི་བདེ་འབྱོར་དང་། །སྙན་གྲགས་འབད་མེད་ལྷུན་
གྱིས་གྲུབ། །གང་ཞིག་འཇིག་རྟེན་ཚུལ་དང་དམ་པའི་ལམ། །མ་ཉམས་ལེགས་
པར་སྲོལ་དུ་འཛུད་པ་ཡི། །ཁྲིམས་བཟང་ཉི་ཟླའི་ཁ་ལོ་བསྒྱུར་ནུས་པ། །མི་
289



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བདག་བསོད་ནམས་རླུང་གི་ཤུགས་སྟོབས་ཅན། །རྒྱུ་སྐར་ལམ་གྱི་འཁོར་ལོ་ཇི་
བཞིན་དུ། །ས་སྟེང་སྐྱེ་རྒུའི་སྤྱི་བོར་མངོན་མཛེས་ཤིང་། །ལུགས་བཟང་ལྷུན་
པོའི་ཕྲག་པར་རྟག་གནས་ཏེ། །ས་རྣམས་ཀུན་ཏུ་ཕན་བདེའི་སྣང་བ་འགྱེད། །
ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་ལས་ཆོས་ཀྱི་རྒྱལ་པོའི་ཁྲིམས་བརྟག་པའི་རབ་
ཏུ་བྱེད་པ་སྟེ་བཅུ་བདུན་པའོ།། །།
དེ་ལྟར་བདེ་བར་འཚོ་དང་ཁྲིམས་ཀྱིས་ནི། །རང་གི་སྐྱེ་རྒུ་ལེགས་པར་
བསྐྱང་བ་ཡིས། །སྟོབས་དང་བསོད་ནམས་འཁོར་འབངས་སྙན་གྲགས་བཞི། །
ཕན་ཚུན་འགྲན་པ་བཞིན་དུ་འཕེལ་འགྱུར་བ། །མི་ཡི་བདག་པོ་གནོད་སྦྱིན་
དབང་པོ་དང་། །མཚུངས་པར་བསྔགས་འོས་ཐབས་ལ་མཁས་པ་དེས། །ས་
རྣམས་མ་ལུས་དབང་དུ་བྱེད་འགྱུར་ཞིང་། །མཐའ་དག་ཕྱོགས་ལས་རྣམ་པར་
རྒྱལ་བར་ནུས། །ས་སྐྱོང་ཐབས་ལ་མཁས་པ་རྣམས། །སྟོབས་ཤེས་པ་དང་དུས་
ཤེས་ཤིང་། །བྱ་བའི་ཐབས་ཀྱང་ཤེས་པ་ཡིས། །དོན་རྣམས་བདེ་བླག་འགྲུབ་
པར་འགྱུར། །བདག་ཉིད་སྟོབས་འབྱོར་ལྡན་པའི་ཚེ། །མཛའ་བ་མང་འགྱུར་
དགྲ་མི་འབྱུང་། །འཁོན་རྙིང་ཞེ་ལ་ཡོད་རྣམས་ཀྱང་། །ཐལ་མོ་སྦྱར་ཞིང་ཕན་
ཚུན་སྟོན། །བདག་ཉིད་དམས་པར་གྱུར་པའི་ཚེ། །འཁོན་མེད་གྱུར་ཀྱང་དགྲ་
ལྡང་མང་། །དེ་བས་དགྲ་བོ་གཞོམ་འདོད་ན། །ཐོག་མར་བདག་གི་སྟོབས་
བསྐྱེད་བྱ། །བློ་དང་བརྩོན་པའི་སྟོབས་ལྡན་ན། །ཕ་རོལ་གནོན་ལ་དཀའ་བ་ཅི། །
སྒྲ་ངན་དཔུང་ཚོགས་བཅུ་གཉིས་པོ། །སྐྱ་བསེང་བུ་ཡིས་བཅོམ་པ་བཞིན། །
སྟོབས་མེད་གྱུར་ཀྱང་ཤེས་རབ་ཀྱིས། །སྲུང་མཁས་གྱུར་ན་གནོད་མི་ནུས། །རི་
290



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
-
-
-
--
བོང་གིས་ནི་གླང་ཆེན་ཚོགས། །བསྐྲད་ཅིང་སེང་གེ་བསད་པ་བཞིན། །རང་གི་
ཕྱོགས་ཀྱི་སྟོབས་ཆུང་ལ། །དགྲ་ཕྱོགས་སྟོབས་དང་ལྡན་པའི་ཚེ། །བརྒལ་ཞིང་
རྩོད་པར་མི་བྱ་བར། །ཁ་རོག་འདུག་དང་བདེ་བ་ཐོབ། །གཞན་གྱི་ཡུལ་ན་
གནས་པ་དང་། །གཞན་པའི་ཟས་ཀྱིས་འཚོ་བའི་ཚེ། །བརྙས་ཐབས་བྱེད་ཀྱང་
བཟོད་པར་བྱ། །རྩོད་ན་རང་ཉིད་སྨ་ཕབ་ཐོབ། །དགྲ་བོའི་བློ་དང་ནུས་པ་དང་། །
དུས་བབ་མཐུ་ནི་རྟོགས་བྱས་ཏེ། །བློ་ལྡན་རྣམས་ཀྱིས་དུས་མིན་པར། །འཐབ་
ཅིང་རྩོད་པར་མི་བྱའོ། །བྱ་བ་གང་དང་ཅི་བསྒྲུབ་ཀྱང་། །དུས་སུ་བབ་ན་དཀའ་
བ་མེད། །དུས་ཤེས་པ་ནི་འཇུག་པ་དང་། །ལྡོག་པའི་གནས་ལ་རྨོངས་མི་འགྱུར། །
དྲང་སྲོང་ཆེ་རྣམས་ཀྱིས་བཤད་པའི། །སྐར་ནག་རྩིས་དང་དབྱངས་འཆར་
གཞུང་། །མི་ཤེས་བྱ་བ་རྩོམ་བྱེད་པ། །ལོང་བ་ནགས་སུ་རྒྱུ་དང་མཚུངས། །
དུས་དང་དུས་མིན་མི་ཤེས་ལ། །མིག་དང་འདྲ་བའི་གདམས་ངག་རྣམས། །རྩོད་
དུས་སྐྱེ་བོ་རྨོངས་པ་ཡིས། །གལ་ཆུང་བྱེད་པ་ཀྱེ་མ་འཁྲུལ། །རྟེན་འབྲེལ་ལྟས་ཀྱི་
རྣམ་པ་དང་། །མགོན་མཛད་ལྷ་ཡི་བརྡ་རྟགས་ལས། །བསོད་ནམས་ལྡན་པའི་
མི་རྣམས་ཀྱིས། །དུས་སུ་བྱ་བ་རྩོམ་པར་བྱེད། །ཁ་ཅིག་རྗེས་སུ་བཟུང་བས་ཏེ། །
གཞན་དག་ཚར་གཅོད་པ་ཡིས་འདུལ། །ཐབས་ལ་མཁས་ན་སྐྱེས་བུ་དེས། །ཆེ་
ཆུང་བྱ་བས་དོན་ཀུན་འགྲུབ། །བརྐམ་ཆགས་ཅན་ནི་ནོར་གྱིས་བསླུ། །ཁེངས་ལ་
ཐལ་མོ་སྦྱར་བས་ཏེ། །བླུན་པོ་རྗེས་སུ་མཐུན་པས་སོ། །ཐ་མལ་པ་ནི་ཟས་སྐོམ་
གྱིས། །དམན་ལ་ཅུང་ཟད་བྱིན་པས་ཀྱང་། །ལྷ་དང་དྲང་སྲོང་སྐྱེས་བུ་མཆོག །
མཁས་པ་རྣམས་ནི་བདེན་པས་མགུ། །མི་རྣམས་ཡིད་ནི་གང་ཡིན་པ། །ཤེས་
291



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ནས་དེ་མཐུན་སྤྱོད་པ་ཡིས། །ཕ་རོལ་ཡིད་ནི་དྲངས་བྱས་ན། །རླུང་གིས་ཤིང་
བལ་ཇི་བཞིན་དུ། །གང་འདོད་འཁྲིད་ལ་དཀའ་བ་མེད། །ཇི་སྲིད་འཇིགས་པ་
མ་བྱུང་བས། །དེ་སྲིད་འཇིགས་ལ་འཇིགས་པར་བྱ། །འཇིགས་པ་མངོན་སུམ་
བྱུང་བ་ནི། །འཇིགས་མེད་ཚུལ་གྱིས་གཞོམ་པར་བྱ། །བློ་གྲོས་ཆེ་ལྡན་ཁྲོ་བའི་
ཤུགས་ལས་རྒྱལ། །སྐྱེ་བོ་ངན་པ་ཁྲོ་བའི་མོད་ལ་ཕམ། །ཕམ་པས་ཕམ་པར་བྱས་
པའི་བློ་ངན་དག ། བློ་ལྡན་དག་དང་ལྷན་ཅིག་ཅི་ཕྱིར་འགྲན། །བཏུང་ན་ཆུ་
བཞིན་འཇམ་མཉེན་འཁྲིལ་ཆགས་ལ། །སྦར་ན་མེ་བཞིན་འཚིག་པར་ནུས་པ་
གང་། །མཚན་ལྡན་སྐྱེས་བུའི་ངང་ཚུལ་འདི་མཐོང་ཚེ། །མཚན་ཉིད་མེད་པའི་
མི་རྣམས་བཞད་གད་རྒྱུ། །ས་གཞི་བཞིན་དུ་སྙིང་སྟོབས་བརྟན་ལ་ཡངས། །
བརྩོན་པ་དུས་མཐའི་རླུང་ལྟར་དྲག་གཡོ་བ། །གང་ལ་རྒོལ་བར་བྱེད་པའི་དགྲ་
བོ་རྣམས། །ཐལ་བའི་གོང་བུ་བཞིན་དུ་འཇིགས་པར་བྱེད། །རང་ཉིད་རྟག་ཏུ་
དྲང་པོའི་ལམ་ལ་གནས། །བདེན་པའི་སྟོབས་ཀྱིས་ལྷ་རྣམས་མགུ་བྱེད་ཅིང་། །
ཚུལ་མིན་རྒོལ་བའི་གནས་ལ་ཚུལ་བཞིན་དུ། །ཁྲོ་བའི་སྟོབས་ཀྱིས་བརླག་པར་
བྱེད་པ་མཚར། །རྒྱབ་བརྟེན་སྲུང་མའི་མཐུ་དང་བསོད་ནམས་ཀྱིས། །སྲུང་བའི་
གོ་ཆ་རྟག་ཏུ་བགོས་གྱུར་ཅིང་། །རིག་སྔགས་དམོད་པ་དྲག་པོའི་མཚོན་ཆ་ཅན། །
མི་ཡི་སེང་གེ་ས་རྣམས་ཀུན་ལས་རྒྱལ། །དུས་སུ་བབ་ནས་རང་གི་སྟོབས། །སྨིན་
པའི་བར་དུ་བསྒྲུགས་བྱས་ཏེ། །སྙིང་སྟོབས་ལྡན་པས་བརྩམས་བྱས་ན། །དགྲ་ལ་
བགྱི་བ་ཅི་ཞིག་དཀའ། །ཚོད་ཤེས་པ་ཡི་སྐྱེ་བོས་ནི། །དུས་སུ་དགྲ་དང་འདུམ་
པར་བྱ། །དུས་སུ་བཤེས་དང་འཐབ་པར་བྱ། །རེས་འགའ་རྩོམ་འགྱུར་རེས་
-----
292



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
-
-
---
འགའ་བཤོལ། །རེས་འགའ་ཞུགས་པའམ་འོན་པ་ལྟ་བུ་གྱིས། །དུས་ལ་བབས་ན་
ས་བདག་བཞིན་དུ་སྨྲོས། །རེས་འགའ་གངས་རི་བཞིན་དུ་བསིལ་བར་གྱིས། །
དུས་ལ་བབས་ན་མེ་ལྕེ་བཞིན་དུ་སྦྱོར། །རེས་འགའ་རྩྭ་དང་འདྲ་བར་ཞུམ་པར་
བྱ། །དུས་ལ་བབ་ན་རི་རབ་ལྟ་བུར་གྱིས། །རེས་འགའ་རྒྱལ་པོ་ལྟ་བུར་འབྱོར་བྱ་
ཞིང་། །དུས་སུ་བབ་ན་ཐུབ་འདྲ་ནགས་སུ་སོང་། །རེས་འགའ་དགའ་བའི་གླུ་
གར་རྩེད་འཇོ་བྱ། །རེས་འགའ་རི་དྭགས་བཞིན་དུ་སྦ་བར་བྱེད། །དུས་སུ་སེང་
གེ་བཞིན་དུ་ཉམས་རྩལ་བསྟན། །དུས་དང་དུས་མིན་ཤེས་ནས་དེ་ལྟར་སྤྱད། །
ཡུལ་དུ་མི་ཡི་ཁྱད་པར་ལས། །དགྲ་སྡེ་ཤིན་ཏུ་སྟོབས་ལྡན་ལའང་།འགྲན་ཞིང་
རྒོལ་བའི་ལས་བྱས་ན། །ཡ་མཚན་རང་གིས་ལེན་པ་ཡོད། །རང་ཉིད་དཔུང་
བཅས་སྟོབས་ལྡན་ཀྱང་། །ཡུལ་དུས་དབང་པོའི་ཁྱད་པར་ལས། །ཤིན་ཏུ་ཉམ་
ཆུང་དགྲ་ལ་ཡང་། །མི་བསྡོ་བག་ཟོན་བྱ་བའང་ཡོད། །རེ་ཞིག་བསྔོ་བར་མི་འོས་
གནད། །མཐོང་ཚེ་བཏང་སྙོམས་བཞག་བྱས་ཏེ། །གླང་ཆེན་ལྟ་སྟངས་ཚུལ་གྱིས་
ནི། །མ་ཤེས་བཞིན་དུ་གནས་པར་བྱ། །ཉུངས་མའི་རྨ་བཞིན་འཕེལ་བ་ཡི། །
སྲོལ་ངན་དགྲ་བོའི་རྒྱུན་སྲང་ལམ། །ཆུང་ངུའི་དུས་ན་ནན་ཏུར་གྱིས། །གཅོད་
པར་བྱེད་པ་མཁས་པ་ཡིན། །དེས་མཚོན་བྱ་བ་སྣ་ཚོགས་ལ། །བགྱི་དང་མི་
བགྱིའི་ཆག་ཚད་ནི། །བློ་གྲོས་གསལ་བས་མཐོང་འགྱུར་གྱི། །བླུན་པོས་འབད་
ཀྱང་ཇི་ལྟར་ཤེས། །ཤིན་ཏུ་བདེན་པའི་གཏམ་ཡིན་ཡང་། །ཡུལ་དང་དུས་ལ་མ་
བསྟུན་ན། །གཞན་གྱི་རྣ་བར་མི་འཇེབས་པས། །རན་པར་སྨྲ་བ་མཆོག་ཏུ་
མཛེས། །ཤིན་ཏུ་ཕུན་སུམ་ཚོགས་གྱུར་ཀྱང་། །དོགས་མེད་བག་རྐྱང་མི་བྱ་སྟེ། །
293



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྐྱེ་བོ་ལས་ཀྱི་རྗེས་འབྲངས་པས། །སྐྱིད་སྡུག་སྣ་ཚོགས་ད་གདོད་འབྱུང་། །ཤིན་
ཏུ་ཉམ་ཐག་གྱུར་ན་ཡང་། །བརྙས་ཐབས་ཁུར་བར་མི་བྱ་སྟེ། །ནོར་འཛིན་
ཡངས་པའི་ལྟོ་བ་རུ། །སུ་ཞིག་སུ་ཡི་བྲན་དུ་བཞག །ཤིན་ཏུ་ཕོངས་པར་གྱུར་ན་
ཡང་། །ཆོས་ལས་ལྡོག་པར་མི་བྱ་སྟེ། །ཆོས་བཞིན་བྱས་ན་རྒུད་པའི་ཕྱོགས། །
རྨི་ལམ་བཞིན་དུ་ཡལ་བར་ནུས། །ཤིན་ཏུ་སྟོབས་དང་ལྡན་ན་ཡང་། །ཕ་རོལ་
ཁྱད་དུ་མི་བསད་པར། །ཇི་ལྟར་འོས་པར་རྗེས་བཟུང་ན། །རང་གི་ཕུན་སུམ་
ཚོགས་པ་འཕེལ། །ལྟར་སྣང་བཟང་པོའི་རྐྱེན་ཕལ་ཆེར། །ངན་པའི་གེགས་སུ་
གྱུར་པ་མང་། །ལྟར་སྣང་ངན་པའི་བྱ་བ་ཕལ། །རང་ལ་ཕན་པར་གྱུར་པའང་
ཡོད། །ཤིན་ཏུ་འབྱེད་དཀའ་ཉམ་ང་བའི། །གནས་ལ་གཞན་དྲིང་མི་འཇོག་པར། །
ཤེས་རབ་སྟོབས་ཀྱིས་འབྱེད་བྱེད་པ། །དེ་དག་བློ་དང་ལྡན་པར་བགྲང་། །བླུན་
པོས་འབད་དེ་བྱིན་པ་བས། །མཁས་པས་སྦྱོང་བ་ངོ་སོར་བརྩི། །མི་ངན་ཁྲོས་ཏེ་
བརྡེག་པ་ལས། །མཁས་པས་འཛུམ་པ་ཁྱད་དུ་ཐོན། །ཐབས་ལ་མཁས་པས་
མནར་བྱས་ཀྱང་། །ལྕགས་ཀྱུས་གླེང་བཞིན་དེ་ཡིད་འགུགས། །མི་མཁས་སྐྱེ་བོས་ ་
བསྐྱང་བྱས་ཀྱང་། །སྐྱུག་ལོག་ཟས་བཞིན་གཞན་ཡིད་ལྡོག །འཇུག་པའི་ཚུལ་
གྱིས་ལྡོག་བྱེད་ལ། །ལྡོག་པའི་ཚུལ་གྱིས་འཇུག་བྱེད་པ། །ཐབས་མཁས་ལྡན་པའི་
བྱ་བ་ནི། །གཞན་གྱིས་གཏིང་མི་དཔོག་བཞིན་འགྲུབ། །ཡིད་ལ་རི་མོར་བྲིས་པ་
གང་། །གམ་མཁའི་གཏེར་བཞིན་མི་མངོན་ཀྱང་། །དུས་སུ་བབ་ཚེ་དོན་རྣམས་
ཀུན། །མ་འདྲེས་ཟ་འོག་རིས་བཞིན་གསལ། །སུས་ཀྱང་མཚང་དུ་ཤེས་ནུས་པའི།
།གཡོ་ལ་ཐབས་མཁས་ཞེས་མི་བྱ། །ཐབས་མཁས་ལྡན་པའི་བྱ་བ་ནི། །ཀུན་ཀྱིས་
294



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
ངོ་མཚར་ཕུད་དུ་སྒྲོགས། །ལྷ་དང་དྲང་སྲོང་སྟོབས་ལྡན་རྒྱལ། །ཐབས་མཁས་
བསོད་ནམས་ལྡན་པ་ཡི། །ཚིག་ཙམ་གྱིས་ཀྱང་ཕན་གནོད་ཆེར། །ནུས་ན་བྱ་
བས་ལྟ་ཅི་སྨོས། །ཐོག་མར་འཇུག་པའི་གཞི་མཐོང་ནས། །མི་ཤེས་སྐྱེ་བོས་དཔྱ་
བྱེད་ཀྱང་། །ཐ་མར་གྲུབ་འབྲས་མཐོང་བའི་ཚེ། །བློ་ལྡན་དེ་ལ་ཀུན་ཀྱང་སྨོན། །
དེ་ཕྱིར་ཕལ་པའི་སྤྱོད་ཡུལ་ལས། །འདས་པའི་བློ་གྲོས་ལྡན་རྣམས་ཀྱི། །བྱ་བའི་
དྲོད་ཚད་མི་ཟིན་པས། །བྱས་པའི་ལག་རྗེས་བལྟ་བར་བྱོས། །ནགས་ལ་མེ་ཆེན་
མཆེད་པ་ན། །འཐོར་རླུང་ཆེ་ཡང་གྲོགས་སུ་འགྱུར། །བློ་གྲོས་མཆོག་ཏུ་གྱུར་
རྣམས་ལ། །གནོད་པར་སྤྱོད་ཀྱང་ཕན་པར་འགྱུར། །རྨོངས་པའི་ཁུར་དུ་ལྕི་བ་
ཡི། །བྱ་བ་ཕལ་ཆེར་མཁས་ལ་ཡང་། །དུག་གིས་རྨ་བྱའི་ལུས་བཞིན་དུ། །
ཐབས་མཁས་ལྡན་རྣམས་དགྲ་ཡིས་འཚེངས། །དཔུང་ལས་རྒྱལ་ན་དཔའ་བོ་སྟེ། །
ཆུང་མ་གསོད་ཀྱང་དཔའ་བོ་མིན། །ཉམ་ངའི་གནས་ལས་རྒྱལ་དགོས་ཀྱི། །
འཁོར་ལ་འགྱིང་ཚུལ་བསྟན་པས་ཅི། །རྟ་དང་གླང་པོ་མི་རྣམས་ནི། །ལྟར་སྣང་
སོ་སོའི་རིས་སུ་མཉམ། །ནང་གི་ཡོན་ཏན་ཁྱད་པར་ཆེ། །ལས་ལ་སྦྱར་ཚེ་སྐྱེས་བུ་
རྟོགས། །གསུག་དང་རྒྱལ་པོའི་བཀའ་དྲིན་དང་། །སྨད་འཚོང་གླ་དང་ལེགས་
བརྗོད་དང་། །གྲུ་ཡི་གླུ་དང་གནས་ཀྱི་སྐལ། །རིང་ན་མི་ཐོབ་དུས་དེར་བླང་། །
དམ་པ་བསྟེན་དང་རིག་པ་བསླབ། །བཟོ་གནས་སྦྱང་དང་ནོར་གསོག་པ། །ལྷ་
སྒྲུབ་ཏིང་འཛིན་སྒོམ་པ་སོགས། །ངང་ཐུང་མི་བྱ་མཐར་གྱིས་བརྩོན། །དྲག་པོའི་
རྣོ་དབལ་མཚོན་གྱི་ཡུ་བ་ལ། །དབང་གི་རུ་དར་དམར་པོ་ཕྱིར་བ་ཡི། །དགྲ་ལས་
རྣམ་པར་རྒྱལ་བའི་བ་དན་ནི། །བློ་མཆོག་དཔའ་བོའི་ལག་ན་རྣམ་པར་གནས། །
295



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
=
ཞི་ཞིང་དུལ་ལ་ཁྲོ་ན་བཟོད་པར་དཀའ། །བསྟེན་ན་རྒྱལ་བྱེད་འཐབ་ན་ཕམ་
པར་བྱེད། །བཏུད་ན་རྗེས་འཛིན་འགྲན་ན་ཚར་གཅོད་པ། །མི་མཆོག་སྐྱེས་བུ་
ངོ་མཚར་རྣམ་མང་ལྡན། །ཤིན་ཏུ་ཕྱི་ཐག་རིང་པོའི་མིག་རྒྱང་གིས། །ཡོན་ཏན་
རྒྱ་མཚོའི་ཕ་རོལ་བརྒལ་གྱུར་པས། །གོ་འཕང་ཇེ་མཐོ་ཇེ་མཐོར་ཕྱིན་རྣམས་ཀྱིས། །
ཚངས་པའི་གནས་ཀྱང་མོག་པོར་བགྱིད་ལ་ཕྱོགས། །དེ་ཡི་གྲགས་པ་ཤིན་ཏུ་རྒྱ་
ཆེ་བས། །ནམ་མཁའི་ལྟོས་ཀྱང་རལ་བར་འགྱུར་སྙམ་དུ། །འཆི་མེད་ལམ་ན་རྒྱུ་
བའི་རྒྱུ་སྐར་ཚོགས། །དུས་སུ་འདར་བ་བྱེད་པ་དེ་མཐོང་ནས། །ནོར་འཛིན་བུ་
མོའི་ཕང་བར་བརྟེན་པ་ཡི། །མེ་ཏོག་གཞོན་ནུའི་ཚོགས་ཀྱང་མིག་ཕྱེ་ནས། །གེ་
སར་གསར་པའི་སོ་ཕྲེང་ངོམ་བཞིན་དུ། །གཅིག་ཏུ་དགོད་པར་བྱེད་པ་ཡིན་ནམ་
སྙམ། །སླུ་བར་རྩོམ་པའི་གཡོན་ཅན་རྣམས། །ཚིག་ཙམ་སྨོས་པ་ཤེས་བྱས་ཏེ། །
གཡོན་ཅན་གཡོན་གྱིས་རྨོངས་བྱས་ཀྱང་། །དེས་མ་ཚོར་བ་མཁས་པའི་མཐུ། །
བརྐམ་ཆགས་ནོར་ལ་བརྐམ་གྱུར་རྣམས། །ནོར་གྱིས་བསླུས་ནས་རང་དབང་དུ། །
བཅིངས་པར་བྱས་ཀྱང་མི་ཤེས་བཞིན། །བྱས་པ་གཟོ་བ་མཁས་པའི་མཐུ། །
སྡང་བའི་སེམས་ཀྱིས་གནོད་སྦྱོར་བ། །གནོད་པ་པོ་ལ་བཟློག་གྱུར་ཀྱང་། །རང་
གི་ཉེས་པས་བྱས་སྙམ་དུ། །དུལ་གྱུར་མཁས་པའི་ཆོ་འཕྲུལ་ཡིན། །ང་རྒྱལ་ཅན་
ལ་ང་རྒྱལ་གྱི། །མཚོན་ཆ་ཁོང་ནས་བསླང་བྱས་པས། །ང་རྒྱལ་རི་བོ་འཇིག་བྱེད་
པ། །བློ་ལྡན་མཆོག་གི་ཆེ་བ་ཉིད། །ཕྲག་དོག་ཅན་ལ་ཕྲག་དོག་ཡུལ། །རང་གི་
ཡོན་ཏན་སྟོབས་སྤེལ་ནས། །འཐབ་པ་མེད་པར་ཕ་རོལ་པོ། །ཟིལ་དུ་རླག་བྱེད་
ཐབས་མཁས་སྟོབས། །རང་གི་བགྱི་བ་གང་ཡིན་པའི། །བརྣག་པ་དག་ནི་མཐར་
296



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན།
--
-
--
་
དབུགས་འབྱིན་བྱེད། །འདི་ལྟར་ཐབས་མཁས་ལྡན་པ་དེ། །འཁོར་ལོས་སྒྱུར་
དང་ཉི་མ་བཞིན། །ས་སྟེང་འདིར་ནི་གྲོགས་མེད་པར། །གཅིག་པུས་ས་འདི་
ཟིལ་གྱིས་གནོན། །འདོད་ན་རྒྱལ་སྲིད་རང་གིར་ནུས། །མི་འདོད་རྒྱལ་སྲིད་ཐོབ་
ཀྱང་འདོར། །གཞན་གྱི་དྲིང་ལ་མི་འཇོག་པ། །སྐྱེས་བུ་རྣམས་ཀྱི་ཁྱུ་མཆོག་
འགྱུར། །འདི་འདྲ་ཚུལ་འདིས་བྱའོ་ཞེས། །བརྗོད་པའི་ལམ་གྱིས་མཚོན་པར་
དཀའ། །བསོད་ནམས་མཐུ་དང་བློ་གྲོས་སྟོབས། །ལྷ་ཡི་བྱིན་རླབས་དཔལ་ལས་
འབྱུང་། །སྐྱེས་བུ་འགྲན་པའི་ཟླ་མེད་རྣམས། །རིགས་དང་རིས་ནི་གོར་གཏོགས་
པར། །བྱུང་ཡང་ཐ་མའི་དུས་ཀྱི་བར། །བཟང་པོའི་བཙས་སུ་འགྱུར་བ་ཡིན། །
ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་ལས་ཐབས་ལ་མཁས་པའི་སྒོ་ནས་ཕྱོགས་ལས་
རྣམ་པར་རྒྱལ་བའི་ཚུལ་བརྟག་པའི་རབ་ཏུ་བྱེད་པ་སྟེ་བཅོ་བརྒྱད་པའོ།། །།
མི་བདག་བློ་གྲོས་མཆོག་ལྡན་རྣམས། །གློག་གི་ཟློས་གར་དང་མཚུངས་པའི། །
ཚེ་འདི་ཉིད་ཀྱི་བདེ་ཐབས་ཙམ། - །གཙོ་བོར་བྱེད་པ་མ་ཡིན་ནོ། །བྱིས་པ་གང་
ཞིག་མི་མཁས་པ། །ཡུད་ཙམ་གྱི་ནི་བདེ་བ་ལ། །ཆགས་ནས་སྡིག་པའི་ལས་བྱས་
པས། །སྡུག་བསྔལ་མུ་མཐའ་མེད་པ་འཐོབ། །དམ་པའི་ཆོས་ལ་གནས་བྱས་ན། །
མི་ཡི་ཆོས་ལུགས་ཞར་ལ་འབྱུང་། །དེ་ཡི་ཕུན་སུམ་ཚོགས་པ་དག །ནམ་ཡང་
འགྲིབ་མེད་འཕེལ་བར་འགྱུར། །མི་ཡི་ཆོས་ལུགས་ལེགས་སྤྱད་ན། །ལྷ་ཡུལ་
བགྲོད་པ་ཐག་མི་རིང་། །ལྷ་དང་མི་ཡི་ཐེམ་སྐས་ལ། །འཛེགས་ན་ཐར་པ་གམ་
ན་འདུག །རྙེད་དཀའི་དལ་འབྱོར་ཐོབ་དུས་འདིར། །བག་ཡོད་པར་ནི་མ་བྱས་
297



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ན། །འཆི་བདག་ཕོ་ཉ་བྱུང་བའི་ཚེ། །འགྱོད་ཀྱང་བཅོས་སུ་ག་ལ་ཡོད། །ཀྱེ་མ་
འདུ་བྱེད་རྣམས་མི་རྟག །སྐྱེ་ཞིང་འཇིག་པའི་ཆོས་ཅན་ཡིན། །སྐྱེ་བ་ཡོད་ན་
འཆི་བ་ཡོད། །འདུས་པ་ཡོད་ན་འབྲལ་བ་ཡོད། །གང་ཞིག་སྐྱེས་པ་དེ་ནས་
བརྩམས། །རི་གཟར་གྱི་ནི་འབབ་ཆུ་བཞིན། །སྐྱེ་རྒུའི་ཚེ་ནི་སྐད་ཅིག་ཀྱང་། །
མི་སྡོད་འཆི་བདག་དྲུང་དུ་འགྲོ། །བྱ་བ་བྱས་དང་མ་བྱས་ཞེས། །འཆི་བདག་
འདི་ནི་མི་སྡོད་པས། །བསོད་ནམས་བྱ་བ་གང་ཡིན་པ། །དེ་རིང་ཉིད་དུ་བརྟུན་
ཏེ་བྱ། །འབྱོར་པ་གཡོ་ཞིང་ལང་ཚོ་ཡུད་ཀྱིས་འཇིག །སྲོག་ནི་གཤིན་རྗེའི་སོ་
ཕྲག་གནས་དང་མཚུངས། །འོན་ཀྱང་འཇིག་རྟེན་ཕ་རོལ་སྒྲུབ་ལ་ལྷོད། །ཀྱེ་མ་
མི་ཡི་སྤྱོད་པ་ངོ་ཚར་ཆེ། །འདུ་འཛི་ཀུན་ཏུ་སྤང་བར་གྱིས། །གལ་ཏེ་དེ་སྤོང་མ་
ནུས་ན། །དམ་པ་དག་དང་འདྲེ་བར་གྱིས། །དེ་ཉིད་དེ་ཡི་སྨན་ཡིན་ནོ། །འདོད་
པ་ཀུན་ཏུ་སྤང་བར་གྱིས། །གལ་ཏེ་དེ་སྤོང་མ་ནུས་ན། །ཐར་པ་དག་ལ་འདོད་
པར་གྱིས། །དེ་ཉིད་དེ་ཡི་སྨན་ཡིན་ནོ། །གལ་ཏེ་འགྲོ་བ་འདི་ཀུན་གྱིས། །
འཆི་བདག་སྤྱི་བོར་གནས་མཐོང་ཚེ། །ཟས་ཀྱང་ཡི་གར་མི་འོང་ན། །བྱ་བ་
གཞན་ལྟ་སྨོས་ཅི་དགོས། །དེ་འདྲའི་འཆི་བདག་དེ་ཡང་ནི། །མདུན་ན་བསྒུག་
པ་བཞིན་དུ་སྡོད། །ཀླད་པར་གནམ་ལྕགས་བབ་པ་བཞིན། །ནམ་འབྱུང་ངེས་
པའི་ཆ་མེད་དོ། །མི་རྣམས་ཚེ་ནི་རབ་ཐུང་ལ། །དེ་ཁྱེད་མཚན་མོས་འདས་པར་
བྱས། །ན་རྒ་ཉོན་མོངས་འཇིགས་སོགས་ཀྱིས། །ཕྱེད་པོའང་བདེ་བར་སྤྱད་དུ་
མེད། །ཡུད་ཙམ་གྱི་ནི་ཚེ་འདི་ལ། །བག་མེད་རྣམ་གཡེང་གིས་བསླུས་ནས། །
དལ་འབྱོར་ཆུད་ཟར་གྱུར་པ་རྣམས། །ཀྱེ་མ་ངན་སོང་གནས་སུ་ལྷུང་། །འབར་
298



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
བའི་མེ་ཡིས་བསྲེགས་པ་དང་། །གངས་ཀྱི་སྦུབས་སུ་ཆུད་པ་སོགས། །ཤིན་ཏུ་ཚ་
ཞིང་གྲང་བ་ཡི། །དམྱལ་བའི་སྡུག་བསྔལ་ཇི་ལྟར་བཟོད། །དེ་བཞིན་ལྟོགས་ཤིང་
ཕོངས་པ་ཡི། །ཡི་དྭགས་ཀྱི་ནི་སྡུག་བསྔལ་དང་། །ཤིན་ཏུ་བླུན་ཞིང་ཕན་ཚུན་
འཚེ། །བཀོལ་སྤྱོད་མྱོང་བའི་དུད་འགྲོ་སྟེ། །ངན་སོང་གསུམ་དུ་ལྷུང་བ་རྣམས། །
ཡུན་རིང་སྡུག་བསྔལ་མི་བཟད་ཕྱིར། །གཡང་ས་དེ་ལ་བསམ་བཞིན་དུ། །
སེམས་ཤེས་སུ་ཞིག་འཇུག་པར་ནུས། །མི་ལ་སྐྱེ་རྒ་ན་འཆི་དང་། །ལྷ་ལ་འཕོ་
ཞིང་ལྷུང་བ་སོགས། །མཐོ་རིས་ཀྱི་ནི་གནས་རྣམས་ལའང་། །སྡུག་བསྔལ་རྣམ་
པ་མང་དང་ལྡན། །ངོ་བོ་ཉིད་ཀྱིས་སྡུག་བསྔལ་དང་། །བདེ་བར་སྣང་ཡང་
འགྱུར་བ་དང་། །སྡུག་བསྔལ་ཕྱི་མའི་རྒྱུར་འགྱུར་ཕྱིར། །སྡུག་བསྔལ་གསུམ་དང་
འབྲེལ་བས་ན། །མི་གཙང་འདམ་ལ་དྲི་ཞིམ་བཞིན། །འཁོར་བའི་གནས་ན་བདེ་
བ་མེད། །མེ་འོབས་སྲིན་གླིང་འདྲ་བ་དེར། །བྱིས་པའི་སྐྱེ་བོ་རྟག་ཏུ་འཁོར། །
གང་ཞིག་མཐོ་རིས་ངན་སོང་དུ། །བདེ་སྡུག་མྱོང་བར་བྱེད་པ་ནི། །དགེ་དང་
སྡིག་པའི་ལས་ཡིན་ཏེ། །ལས་བྱས་རང་ལ་སྨིན་པར་ངེས། །རྒྱལ་སྲིད་འབྱོར་པ་
རྒྱ་ཆེ་ཡང་། །རྒ་དང་ན་དང་འཆི་བ་སོགས། །ཀུན་གྱི་ཐུན་མོང་ཡིན་པའི་ཕྱིར། །
སུས་ཀྱང་འདི་ལས་ཇི་ལྟར་འདའ། །དུས་ཀྱིས་གཉེར་ཏེ་རྒྱལ་པོ་འགྲོ་གྱུར་ན། །
ལོངས་སྤྱོད་མཛའ་དང་གཉེན་བཤེས་རྗེས་མི་འབྲངས། །སྐྱེས་བུ་དག་ནི་གང་
གནས་གར་འགྲོ་ཡང་། །ལས་ནི་གྲིབ་མ་བཞིན་དུ་རྗེས་སུ་འབྲངས། །ལུས་ཅན་
དག་གི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་
བབ་པ་ན། །འབྲས་བུ་ཉིད་དུ་སྨིན་པར་འགྱུར། །དེ་ཕྱིར་རྒྱུ་འབྲས་བསླུ་མེད་ལ། །
299



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཡིད་ཆེས་པར་ནི་གྱུར་པ་གང་། །འཇིག་རྟེན་ཡང་དག་ལྟ་བ་སྟེ། །དཀར་པོའི་
ཆོས་ཀུན་རྩ་བ་ཡིན། །འཇིག་རྟེན་པ་ཡི་ཡང་དག་ལྟ། །ཆེན་པོ་སུ་ལ་ཡོད་གྱུར་
པ། །དེ་ནི་ཚེ་རབས་སྟོང་དུ་ཡང་། །ངན་འགྲོར་འགྲོ་བར་མི་འགྱུར་རོ། །རྒྱུ་
འབྲས་རྟེན་འབྲེལ་ཟབ་མོའི་ཚུལ་འཁྱེར་ནས། །ཐར་པའི་ལམ་ནི་འགྲོ་བའི་བླ་
མས་བསྟན། །དྲང་སྲོང་ཆེན་པོ་སྐྱབས་ཀྱི་མཆོག་གྱུར་པ། །སྟོན་པ་དེ་དང་
མཚུངས་པ་གཞན་ཡོད་མིན། །གང་དེའི་ཐུགས་སུ་ཆུད་ནས་ལེགས་བསྟན་པ། །
འཕགས་ལམ་ཡན་ལག་བརྒྱད་ཀྱི་རང་བཞིན་ཅན། །ཞི་བསིལ་བདེ་བ་བདུད་
རྩིའི་སྤྲིན་ཆེན་པོ། །ཆོས་མཆོག་དེ་དང་མཚུངས་པ་གཞན་དུ་མེད། །ཆོས་ཀྱི་
བདུད་རྩིས་བདག་རྒྱུད་ཚིམ་བྱས་པས། །ཞིང་གི་དམ་པ་དག་པའི་ཟླ་འདྲ་བ། །
ཡོན་ཏན་གཞིར་གྱུར་དགེ་འདུན་རིན་པོ་ཆེ། །ཚོགས་ཀྱི་ནང་ན་དེ་དང་འདྲ་
གཞན་མེད། །རིན་ཆེན་རྣམ་གསུམ་གྲགས་པའི་གདུགས་དཀར་པོ། །སྲིད་
གཞིའི་དགེ་ལེགས་ཀུན་གྱི་འབྱུང་གནས་ལ། །ཡིད་ཆེས་དད་པས་སྟེན་པར་བྱེད་
པ་རྣམས། །བདེ་ནས་བདེ་བར་བྱང་ཆུབ་མཆོག་ཏུ་འགྲོ། །འཇིགས་པས་སྐྲག་
པའི་མི་རྣམས་ནི། །ཕལ་ཆེར་རི་དང་ནགས་ཚལ་དང་། །ཀུན་དགའ་ར་དང་
མཆོད་གནས་ཀྱི། །ལྗོན་ཤིང་ཆེ་ལ་སྐྱབས་འགྲོ་སྟེ། །སྐྱབས་དེ་གཙོ་བོ་མ་ཡིན་
ཞིང་། །སྐྱབས་དེ་ལ་ནི་བསྟེན་ནས་སུ། །སྡུག་བསྔལ་ཀུན་ལས་མི་གྲོལ་གྱི། །
གང་ཚེ་གང་ཞིག་སངས་རྒྱས་དང་། །ཆོས་དང་དགེ་འདུན་སྐྱབས་སོང་སྟེ། །
སྡུག་བསྔལ་སྡུག་བསྔལ་ཀུན་འབྱུང་དང་། །སྡུག་བསྔལ་ཡང་དག་འདས་པ་དང་། །
འཕགས་ལམ་ཡན་ལག་བརྒྱད་བདེ་བ། །མྱ་ངན་འདས་པར་འགྲོ་གྱུར་གང་། །
300



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
འཕགས་པའི་བདེན་པ་བཞི་པོ་དག །ཤེས་རབ་ཀྱིས་ནི་ལྟ་བྱེད་པ། །སྐྱབས་དེ་
གཙོ་བོ་ཡིན་པ་སྟེ། །སྐྱབས་དེ་ལ་ནི་བསྟེན་ནས་སུ། །སྡུག་བསྔལ་ཀུན་ལས་གྲོལ་
བར་འགྱུར། །མཚུངས་མེད་སྟོན་པ་མཆོག་དེས་འགྲོ་བ་ཀུན། །བྱམས་བརྩེའི་
ཐུགས་ཀྱིས་བདག་གིར་བཞེས་པས་ན། །གཞལ་མེད་ཡོན་ཏན་མཆོག་གི་གནས་
ཐོབ་ཕྱིར་། །བདག་ཀྱང་དེ་ཡི་ཚུལ་ལ་བསླབ་པར་བྱ། །གང་ཞིག་ཐོག་མེད་དུས་
ནས་ཡང་དང་ཡང་། །ཕ་དང་མར་གྱུར་འགྲོ་བའི་ཚོགས་འདི་དག །དབང་
མེད་སྡུག་བསྔལ་གསུམ་གྱིས་མནར་བ་ལ། །སེམས་ཤེས་སུ་ཞིག་སྙིང་རྗེ་སྐྱེད་མི་
འགྱུར། །ནས་མཁའི་མཐའ་ཀླས་གྱུར་པའི་ཡིད་ཅན་རྣམས། །ཕན་དང་བདེ་
བའི་གནས་ལ་སྦྱོར་བའི་ཕྱིར། །བྱང་ཆུབ་མཆོག་ཏུ་སེམས་ནི་བསྐྱེད་བགྱིས་ན། །
ཡོན་ཏན་རྒྱ་མཚོའི་ཕ་རོལ་འགྲོ་བར་འགྱུར། །བྱང་ཆུབ་གཞིར་གྱུར་པ་ཡི་རང་
བྱུང་སེམས། །ཐོག་མ་ཉིད་དུ་བསྐྱེད་པ་གང་ཡིན་པ། །དེ་ཡི་ཡོན་ཏན་བསྔགས་
པ་མཐའ་ཡས་ཏེ། །མཚུངས་མེད་ཀྱིས་ཀྱང་ཡོངས་སུ་བརྗོད་མི་སྤྱོད། །ལུགས་ཀྱི་
བསྟན་བཅོས་ས་གཞི་སྐྱོང་བའི་རྒྱུན་ལས་ཆོས་ལ་སེམས་པའི་ཚུལ་བརྟག་པའི་རབ་ཏུ་བྱེད་པ་
སྟེ་བཅུ་དགུ་པའོ།། །།
ཡབ་གཅིག་འདི་ཉིད་ལས་ཀྱི་ས། །འདི་ནས་ཕ་རོལ་འབྲས་བུའི་ས། །
འདིར་ནི་གང་ཞིག་བྱས་གྱུར་པ། །དེ་ཉིད་གཞན་དུ་ངེས་པར་སྤྱོད། །དགེ་དང་
སྡིག་པ་ཆུང་ངུ་ལའང་། །འབྲས་བུ་རྒྱ་ཆེར་སོ་སོར་འབྱིན། །ལས་ཀྱི་ས་པར་སྐྱེས་
བཞིན་དུ། །དགེ་བའི་ས་བོན་ཅིས་མི་གདབ། །དམ་པས་སྡིག་པ་ཆུང་ཡང་
སྤོངས། །ངན་པ་རྣམས་ནི་ཆེ་ཡང་མིན། །མིག་ནི་རྡུལ་ཀྱང་འཛེམ་བྱེད་ལ། །
301



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ལག་པས་མེ་ལྕེར་རེག་པར་བྱེད། །ལུས་ནི་ཆུ་ཡི་ཆུ་བུར་ལྟ་བུ་སྟེ། །དཔལ་དང་
འབྱོར་པ་སྟོན་ཀའི་སྤྲིན་ལྟར་གཡོ། །ཡིད་བརྟན་མི་རུང་འཁོར་བའི་ཕུན་ཚོགས་
ཀྱི། །རང་བཞིན་ཤེས་ནས་གཏོང་ལ་མོས་པར་བྱ། །བསགས་ཤིང་མི་སྤྱད་པ་ཡི་
ནོར། །སུ་ཡི་ཡིན་པ་གཏོལ་མེད་ལ། །བཏང་ན་འབྲས་བུ་རྒྱ་ཆེན་པོ། །འཇིག་
རྟེན་གཞན་དུ་རྗེས་སུ་འབྲངས། །ནོར་རྣམས་ཆུད་མི་ཟ་བ་ཡི། །གཏེར་ཆེན་
དག་ཏུ་བསྐྱིལ་འདོད་ན། །བསགས་ཤིང་འཇུངས་པར་མི་བྱ་བར། །གཏོང་ཞིང་
རྗེས་སུ་ཡི་རང་བྱ། །ལོངས་སྤྱོད་ཆེ་ཡང་ཕན་པ་ཆུང་། །གཏོང་བ་ཆུང་ཡང་
འབྲས་བུ་ཆེ། །བྱིན་ན་འཕེལ་བའི་སྒོ་ཡིན་ཀྱང་། །བླུན་པོ་རྣམས་ཀྱིས་ཟད་པར་
དོགས། །གང་ལ་བྱིས་པ་མངོན་ཆགས་པ། །དེ་ལ་མཁས་རྣམས་ཆགས་མི་འགྱུར། །
རྒྱལ་པོའི་ཤིང་རྟ་བཀྲ་བ་ལྟར། །ལུས་འདི་རྟག་ཏུ་བལྟ་བར་གྱིས། །གང་ལ་
འཇུངས་པ་རྣམ་ཆགས་པ། །དེ་ལ་མཁས་རྣམས་ཆགས་མི་འགྱུར། །སྦྲང་མས་
བསགས་པའི་སྦྲང་རྩི་བཞིན། །ནོར་འདི་རྟག་ཏུ་བལྟ་བར་གྱིས། །མི་བདག་
བཟང་པོ་པདྨའི་ཚུལ་ལྟ་བུ། །གཏོང་བའི་དྲི་བསུང་ཕྱོགས་སུ་ཁྱབ་པ་ན། །ས་
གཞིའི་སྐྱེ་བོ་མེ་ཏོག་ཟས་ཅན་རྣམས། །དགའ་བའི་གར་གྱིས་འདུ་ཞིང་དགའ་
བར་འགྱུར། །ཚེ་དང་འབྱོར་པ་སྙན་པར་གྲགས་པ་དང་། །འདི་དང་ཕྱི་མའི་
བདེ་བ་རྒྱ་ཆེ་བ། །གཏོང་བའི་ཐབས་མཆོག་གཅིག་གིས་འགྲུབ་ནུས་ཀྱང་། །བློ་
ངན་རྫས་ལ་ཆགས་པས་མི་ནུས་སོ། །ངང་གི་གཡོ་ཞིང་སྙིང་པོ་མ་མཆིས་ལ། །
དམ་དུ་བཟུང་ཡང་ནམ་ཞིག་འདོར་ངེས་པའི། །ལོངས་སྤྱོད་ཆུ་ཡི་ཝུ་བ་ལྟ་བུ་ལ། །
སྙིང་པོ་ལེན་ཕྱིར་གཏོང་བར་ཅིས་མི་འབར། །སྦྱིན་པ་འཇིག་རྟེན་རྒྱན་ཡིན་ཏེ། །
302



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
སྦྱིན་པས་ངན་འགྲོ་ལྡོག་པར་བྱེད། །སྦྱིན་པ་མཐོ་རིས་སྐས་ཡིན་ཏེ། །སྦྱིན་པ་ཞི་
བྱེད་དགེ་བའོ། །མི་ཟད་ལོངས་སྤྱོད་ཐོབ་འདོད་ན། །གཏོང་ལ་མོས་པ་བརྒྱ་
ཆེར་བྱ། །དེ་ཡི་རྣམ་སྨིན་ལྟ་ཞོག་གི། །ཚེ་འདིར་ཕན་པ་མ་མཐོང་ངམ། །བླུན་
པོ་རྣམས་ཀྱིས་ལུས་བཀོལ་ནས། །ནོར་གསོག་པ་ཡིས་ཚེ་གཏུགས་ཏེ། །སྡུག་
བསྔལ་འབའ་ཞིག་ཐོབ་འགྱུར་ཞིང་། །རྒས་ནས་འདོད་པས་ཅི་ཞིག་བྱ། །རྨད་
བྱུང་འབྱོར་པ་ཤིན་ཏུ་ཡིད་འོང་ཞིང་། །ན་ཆུང་ཚོགས་དང་ལྷན་ཅིག་རྩེ་བ་ཡི། །
མི་ཡི་བདག་པོའི་སྤྱོད་ཡུལ་ཉམས་དགའ་བ། །མིག་འཕྲུལ་ལྟད་མོས་བྱིས་པ་སླུ་
དང་འདྲ། །དེ་ཕྱིར་ནོར་ལ་མ་ཆགས་པར། །མཆོད་དང་སྦྱིན་པ་ཅི་ནུས་བྱ། །
མགོན་མེད་སྐྱེ་བོ་རྣམས་ལ་ནི། །མི་འཇིགས་སྐྱབས་ཀྱི་སྦྱིན་པ་དང་། །འཇིག་
རྟེན་ལྡོང་བ་ལྟ་བུ་ལ། །ཤེས་རབ་མིག་ནི་རྣམ་འབྱེད་ཕྱིར། །ཆོས་ཀྱི་སྦྱིན་པ་དྲི་
མེད་པ། །ས་བདག་རྣམས་ཀྱིས་བསྩལ་བར་བྱ། །རྨོངས་པའི་དབང་གིས་འཁོར་
བ་འདིར། །དབང་མེད་སྡུག་བསྔལ་མྱོང་རྣམས་ལ། །རང་གི་ལུས་དང་ལོངས་
སྤྱོད་སོགས། །བདོག་པའི་དངོས་པོ་ཐམས་ཅད་ཀྱིས། །ཇི་ལྟར་སྡུག་བསྔལ་ཀུན་
བསལ་ནས། །བདེ་བར་འགྱུར་བར་བྱ་སྙམ་དུ། །ཕྱོགས་དང་དུས་ཀྱི་མཐར་ཀླས་
པའི། །སྐྱེས་བུ་ཆེན་པོའི་འདུ་ཤེས་བསྐྱེད། །དུས་སུ་གསོ་སྦྱོང་ལེན་པའམ། །
རྒྱུན་གྱི་ཁྲིམས་དང་གང་ལྡན་པའི། །མི་བདག་དེ་ནི་མཐོ་རིས་སུ། །ལྷ་ཡི་རྒྱལ་
སྲིད་ཡང་དག་བྱེད། །རྒྱུ་དང་མི་རྒྱུའི་དངོས་པོ་རྣམས། །ས་ལ་བརྟེན་ཏེ་གནས་
པ་ལྟར། །སྲིད་དང་ཞི་བའི་ཡོན་ཏན་ཀུན། །ཚུལ་ཁྲིམས་ཉིད་ལ་བརྟེན་པར་
གསུངས། །ངག་རྣམས་སྲུང་ཞིང་ཡིད་ནི་ལེགས་བསྡམས་ཏེ། །ལུས་ཀྱིས་མི་དགེ་
303



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
-
-
-
བ་དག་སྤྱད་མི་བྱ། །ལས་ལམ་གསུམ་པོ་འདི་ནི་རྣམ་སྦྱང་ན། །དྲང་སྲོང་
གསུངས་པའི་ལམ་ནི་ཐོབ་པར་འགྱུར། །རང་ཉིད་དགེ་བ་བཅུ་ཡི་ཚུལ་ལ་གནས། །
འཁོར་གྱི་སྐྱེ་བོ་ཀུན་ཀྱང་དེ་ལ་འགོད། །རྣམ་པ་སྣ་ཚོགས་ཕན་དང་བདེ་བའི་
ཐབས། །དབང་ཕྱུག་ཆེ་ལྡན་མི་དབང་རྣམས་ཀྱིས་བགྱིད། །སྦྲུལ་གདུག་ལྟ་བུར་
རང་བཞིན་གྱིས། །ངང་ཚུལ་ངན་པའི་མི་སྲུན་པ། །སྙིགས་མའི་སྐྱེ་བོའི་ཁྲོད་ན་
མང་། །དེ་ཀུན་སུ་ཡིས་གཞོམ་པར་ནུས། །རང་གི་ཁྲོ་བ་གཅིག་སྤངས་ན། །
དགྲ་རྣམས་མཐའ་དག་ཆོམས་དང་མཚུངས། །དཀའ་ཐུབ་ཀུན་གྱི་ནང་ན་ནི། །
བཟོད་པ་ཕུལ་དུ་བྱུང་བར་བསྔགས། །ཁྲོ་བའི་རྐྱེན་གྱིས་བསྐུལ་ནས་སུ། །རང་
དབང་མེད་པར་འཚོ་བྱེད་ལ། །དངོས་པོའི་རང་བཞིན་ཤེས་པ་རྣམས། །ཅུང་
ཟད་ཁྲོ་བར་མི་འགྱུར་རོ། །གསེར་གྱི་མདོག་ལྟར་ལྟ་ན་སྡུག་པའི་ལུས། །པདྨ་
གཞོན་ནུའི་ངང་ཚུལ་འཛིན་པ་ཡིས། །ལྷར་བཅས་འཇིག་རྟེན་མིག་གི་རྒྱན་གྱུར་
པའི། །མཚུངས་མེད་ལུས་མཆོག་བཟོད་པས་སྒྲུབ་པར་བྱེད། །སྡུག་བསྔལ་མ་
ལུས་ཁྱད་དུ་བསད་ནས་སུ། །དོན་ཆེན་སྒྲུབ་ལ་ཞུམ་པ་མེད་གྱུར་ཅིང་། །ཟབ་
མོའི་ཆོས་ཉིད་བློ་ཡིས་བཟོད་གྱུར་པ། །སེང་གེ་བཞིན་དུ་འཇིགས་པ་མེད་པར་
རྒྱུ། །འཇིག་རྟེན་འཇིག་རྟེན་འདས་པ་ཡི། །ཕུན་སུམ་ཚོགས་པའི་དཔལ་མ་ལུས། །
བརྩོན་འགྲུས་ལྡན་པས་བསྒྲུབས་བྱས་ན། །མི་འགྲུབ་པ་ནི་གང་ཡང་མེད། །
ཡང་དག་གནས་ལ་སྤྲོ་བའི་བློ། །མེ་ལྕེ་བཞིན་དུ་མཆེད་གྱུར་ན། །བགྱི་བར་
དཀའ་བའི་དངོས་རྣམས་ཀྱང་། །བུད་ཤིང་བཞིན་དུ་གྲོགས་སུ་འགྱུར། །དབང་
ཕྱུག་དམ་པས་དབང་བགྱིད་རྣམས། །མཐུ་དང་རྩལ་ནི་མི་དམན་པས། །ཕྱིན་
304



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
དྲུག་བསྡུ་བའི་དངོས་པོ་བཞི། །མཁའ་དང་མཚོ་ལྟར་རྒྱ་ཆེར་བྱ། །དགྱེས་པའི་
མིག་ཟུར་གྱིས་བལྟས་པའང་། །དབུལ་བའི་རྒྱུན་ནི་མ་བཅད་ན། །དབང་ཕྱུག་
དམ་པ་མིན་ཞེས་བཤད། །དེས་ན་ལག་རྗེས་ཆེ་བར་བྱ། །ཡི་གེ་འབྲི་མཆོད་སྦྱིན་
པ་དང་། །ཉན་དང་ཀློག་དང་ལེན་པ་དང་། །འཆད་དང་ཁ་ཏོན་བྱེད་པ་དང་། །
དེ་སེམས་པ་དང་སྒོམ་པ་ཡི། །ཆོས་སྤྱོད་རྣམ་པ་བཅུ་བོ་དེ། །བསོད་ནམས་ཕུང་
པོ་དཔག་མེད་ཕྱིར། །མི་བདག་རྣམས་ཀྱིས་འབད་ནས་སུ། །རྒྱལ་བའི་དམ་ཆོས་
བཟུང་བར་བྱ། །རང་གི་བགྱི་བར་ཀུན་ཀྱང་འདྲ། །གཞན་ལ་བགྱིད་དུ་གཞུག་
པ་ལ། །རྒྱལ་པོ་རྣམས་ནི་དབང་ཆེ་བས། །རླབས་ཆེན་དགེ་བའི་སྲོལ་འཛུགས་
བྱ། །སེམས་ནི་རྣམ་པར་གཡེང་བའི་མི། །ཆུ་བོའི་རླབས་ཀྱིས་ཁྱེར་བ་བཞིན། །
ཉོན་མོངས་སྡུག་བསྔལ་ཚོགས་ཀྱིས་དཀྲུགས། །རང་དབང་བདེ་བ་ནམ་ཡང་
དཀའ། །ངལ་བ་བརྒྱ་ཡིས་གཙེས་པ་ཡིས། །ལུས་དུབ་པ་ཡིས་ཅི་ཞིག་བྱ། །བྱེད་
པོ་སེམས་ནི་དུལ་བ་ན། །ཐར་པ་གམ་ན་གནས་དང་མཚུངས། །ཡིད་ནི་དུལ་
བར་མ་གྱུར་ན། །ངུར་སྨྲིག་མཛེས་པའི་བླ་གོས་དང་། །ཚངས་སྐུད་ཀུ་ཤའི་ཆུན་
པོ་ཡིས། །རྟོག་ངན་ཇི་ལྟར་ཞི་བར་ནུས། །དམ་པ་གྲོང་ན་གནས་ཀྱང་དུལ། །
མི་སྲུན་དགོན་པར་གནས་ཀྱང་གྱོང་། །གྲོང་གི་རྟ་མཆོག་དུལ་བ་དང༌། །ནགས་
ཀྱི་གཅན་གཟན་ཁྲོ་བ་བཞིན། །སེམས་ནི་གློག་དང་སྤྲིན་དང་རླུང་དང་མཚུངས། །
རྒྱ་མཚོ་ཆེན་པོ་ཡི་ནི་རླབས་དང་འདྲ། །སྒྱུ་ཅན་འདོད་རྒུར་ཡུལ་ལ་མངོན་
དགའ་བ། །གཡོ་ཞིང་འཕྱན་པ་ངེས་པར་གདུལ་བར་བྱ། །སེམས་ནི་ལས་སུ་
རུང་བར་གྱུར་པ་ན། །དྭངས་པའི་མཚོ་ལ་ཟླ་སྐར་ཇི་བཞིན་དུ། །མངོན་པར་
305



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
=
ཤེས་པ་ལྔ་སོགས་ཡོན་ཏན་ནི། །ཤིན་ཏུ་རྣམ་པ་མང་པོ་འཆར་བར་འགྱུར། །
ཟབ་ཅིང་རྒྱ་ཆེ་ཐེག་པ་ཆེན་པོའི་གཞུང་། རྣ་བའི་བདུད་རྩིར་ངོམས་པ་མེད་
འཐུང་བས། །མང་དུ་ཐོས་པའི་ལུས་སྟོབས་རབ་རྒྱས་ཏེ། །སྨྲ་བའི་སེང་གེའི་
མཚན་གྱི་ཅོད་པན་འཛིན། །ཐོས་པའི་དོན་ལ་རིགས་པ་བཞིས་དཔྱད་པས། །
བསམ་པ་ལས་བྱུང་ཤེས་རབ་སྒྲོན་མེའི་འོད། །བློ་ངན་མུན་པའི་འཐིབ་པོ་སེལ་
བྱེད་པ། །ཡིད་ལ་ཉིན་མོར་བྱེད་པ་བཞིན་དུ་འཆར། །ཡང་དག་དོན་ལ་རྩེ་
གཅིག་མཉམ་བཞག་པས། །ཞི་གནས་ལྷག་མཐོང་ཟུང་དུ་འབྲེལ་བ་ཡི། །རྨད་
བྱུང་ཤེས་རབ་སྤྱན་གྱིས་ཆོས་ཀུན་གྱི། །ཆོས་ཉིད་བདེན་པ་མངོན་དུ་གཟིགས་
པར་འགྱུར། །མདུན་ན་དཔལ་གནས་ཁྱིམ་པ་རྣམས་ཀྱིས་ཀྱང་། །ཤེས་རབ་
སྟོབས་ཀྱིས་འཁོར་བའི་རྒྱ་མཚོ་ཆེ། །གནག་རྗེས་ཆུ་བཞིན་མྱུར་དུ་བསྐམས་བྱས་
ཏེ། །ཡང་དག་ཐར་པ་མཆོག་གི་གནས་སུ་འགྲོ། །ཇི་ལྟར་ཆུ་བུར་མཐོང་བ་དང་། །
ཇི་ལྟར་སྨིག་རྒྱུ་མཐོང་བ་ལྟར། །དེ་བཞིན་འཇིག་རྟེན་ལྟ་བྱེད་པ། །འཆི་བདག་
རྒྱལ་པོས་མཐོང་མི་འགྱུར། །ཤེས་རབ་ཟབ་མོས་ཤིན་ཏུ་ལེགས་བསྟན་པའི། །
འཕགས་པའི་བདེན་པ་སུ་དག་རྣམ་བསྒོམ་པ། །འཇིག་རྟེན་འདི་ན་གང་ཞིག་
མཆིས་པ་ཡི། །འཇིགས་པ་ཀུན་གྱིས་དེ་ལ་འཇིགས་མི་ནུས། །ཕུང་པོ་འདི་དག་
སྒྱུ་མའི་གྲོང་ཁྱེར་བཞིན། །ཉོན་མོངས་རྣམས་ཀྱང་སྤྲིན་གྱི་འདུ་འགོད་འདྲ། །སྐྱེ་
ཞིང་འཕོ་མེད་རློམ་པ་མེད་མཐོང་བ། །བདུད་བཞིའི་གཡུལ་ལས་རྣམ་པར་རྒྱལ་
བར་འགྱུར། །རྨི་ལམ་སྒྱུ་མ་ཆུ་ཟླའི་ཚུལ་བཞིན་དུ། །ཇི་ལྟར་སྣང་བའི་ཀུན་རྫོབ་
འདི་ཤེས་ཤིང་། །གང་ཡང་ཡོངས་སུ་བཟུང་བ་མ་མཆིས་པའི། །ནམ་མཁའ་ལྟ་
306



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
བུའི་དོན་དམ་ཡོངས་སུ་ཤེས། །སྣང་དང་སྟོང་པ་གཉིས་སུ་མེད་པ་ཡི། །བདེན་
གཉིས་དབྱེར་མེད་མཉམ་པ་ཉིད་ཀྱི་དབྱིངས། །རང་བྱུང་འོད་གསལ་དག་པའི་
བྱང་ཆུབ་སེམས། །གང་གིས་རྟོགས་པ་བྱང་ཆུབ་མཆོག་འཚང་རྒྱ། །འཇིག་རྟེན་
འདིར་ནི་སངས་རྒྱས་རྣམས། །འབྱུང་བ་ལས་ཀྱང་དཀོན་པ་ཡི། །འབྲས་བུ་
གསང་སྔགས་རྡོ་རྗེའི་ཐེག །དེང་སང་ཉི་མ་བཞིན་དུ་འབར། །མིག་འཕྲུལ་ལྟ་
བུར་བདེ་མྱུར་དུ། །གྲོལ་བར་བྱེད་པའི་ལམ་མཆོག་ལ། །བློ་ལྡན་མི་ཡི་བདག་པོ་
གང་། །སྐལ་བཟང་རྣམས་ཀྱིས་བསྟེན་བྱས་ན། །རྒྱལ་པོ་ཨིནྡྲ་བྷཱུ་ཏི་བཞིན། །
འདོད་པའི་ཡོན་ཏན་ལྔ་རྣམས་ལ། །ཅི་བདེ་བར་ནི་རོལ་བཞིན་དུ། །ཟུང་
འཇུག་མཆོག་གི་འབྲས་བུ་འཐོབ། །ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་ལས་
བསོད་ནམས་བྱ་བའི་དངོས་པོ་བརྟག་པའི་རབ་ཏུ་བྱེད་པ་སྟེ་ཉི་ཤུ་པའོ།། །།
གང་ཞིག་ཇི་སྐད་བཤད་པ་ཡི། །ལུགས་ལ་གནས་པའི་རྒྱལ་པོ་རྣམས། །ས་
ཡི་སྟེང་ན་ཉི་མ་བཞིན། །ཀུན་གྱི་རྒྱན་དུ་ལེགས་པར་འགྱུར། །སྙིགས་དུས་ཡོན་
ཏན་དེ་དག་དང་། །ལྡན་པའི་རྒྱལ་པོ་འབྱུང་བར་དཀའ། །གལ་ཏེ་བྱུང་ན་དེ་
གཅིག་པུས། །ས་རྣམས་མཐའ་དག་དབང་དུ་འགྱུར། །གོང་དུ་ཇི་སྐད་བཤད་པ་
ཡི། །ཡོན་ཏན་ཕལ་ཆེར་ཚང་གྱུར་ཀྱང་། །དཔལ་དང་འབྱོར་པ་སྙན་གྲགས་སྒྲ། །
དབྱར་གྱི་རྔ་བཞིན་ཅིས་མི་སྒྲོགས། །ཚུལ་བཞིན་ལུགས་ལ་གནས་པ་ཡི། །མི་
བདག་གང་དུ་བྱུང་བ་དེར། །འཁོར་ལོས་སྒྱུར་དང་ནོར་བུ་བཞིན། །ཡོན་ཏན་
རྣམ་པ་མང་པོ་སྡུད། །ཆོས་ལྡན་རྒྱལ་པོ་ལྷ་ཡི་སྲས། །མི་རྣམས་ཀུན་གྱི་རྗེར་གྱུར་
པ། །འབངས་ཀྱི་ཕ་དང་སྐྱེ་དགུའི་གཉེན། །རིས་མེད་འགྲོ་བའི་མཆོད་སྡོང་ཡིན། །
307



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རིན་ཆེན་རི་དབང་ཇི་བཞིན་དུ། །སྐྱེ་བོའི་དབུས་ན་ཡོན་ཏན་གྱིས། །མངོན་
པར་འཕགས་པའི་རྒྱལ་པོ་དེ། །ཕྱོགས་དུས་གང་དུ་བྱུང་གྱུར་ཀྱང་། །ཡ་རབས་
རྣམས་ཀྱིས་སྨོན་བྱེད་ལ། །མ་རབས་རྣམས་ཀྱང་བག་འཁུམ་འགྱུར། །ཆེད་དུ་
འབད་པ་མེད་པར་ཡང་། །ཕྱོགས་རྣམས་ཀུན་ལ་ངང་གིས་ཕན། །ཐོས་ཀྱང་
བསྔགས་ཤིང་དཔེར་བྱེད་ན། །མཐོང་ན་དགའ་བས་ཅིས་མི་བལྟ། །གཞན་གྱིས་
ལྟ་ཞིང་རྗེད་བྱེད་ལ། །འབངས་ཀྱིས་བསྟེན་པ་ཅི་ཞིག་མཚར། །སྐལ་བཟང་སྐྱེ་
བོ་དགར་འགྱུར་ལ། །ཕྲག་དོག་ཅན་ནི་འཁུན་ན་ཡང་། །དེ་ཡི་ཡོན་ཏན་ཆེ་བ་
ཡིས། །བསྡིགས་པ་མེད་པར་ཟིལ་གྱིས་གནོན། །རྒྱལ་བ་རྒྱལ་སྲས་འཇིག་རྟེན་
སྐྱོང་། །ཀུན་གྱིས་དགྱེས་ཤིང་མཐུ་བཙལ་བས། །རྒྱལ་པོ་དེ་ཡི་སྟོབས་དང་
ཤུགས། །ལོ་རེ་བཞིན་ཡང་རྒྱ་ཆེར་འཕེལ། །མེ་ཏོག་སྨན་དང་འབྲུ་ལ་སོགས། །
འཕེལ་ཞིང་སྐྱེད་པའི་འཛིན་མ་བཞིན། །ས་སྐྱོང་དེ་ཡི་མངའ་རིས་སུ། །དགེ་
མཚན་རྣམ་པ་དུ་མ་འབྱུང་། །དཔའ་མཛངས་མཛེས་པའི་མི་རྣམས་དང་། །
ཡིད་དུ་འོང་བའི་ལོངས་སྤྱོད་བཅས། །བདེ་དང་སྐྱིད་པ་ངོ་མཚར་དཔལ། །
འགྲན་པ་བཞིན་དུ་རྣམ་པར་འཕེལ། །བསྡུས་པ་མེད་པར་ལོངས་སྤྱོད་དང་། །
སྐྱེ་བོའི་འདུ་བ་སྤྲིན་བཞིན་རྒྱས། །ས་གཞི་སྐྱོང་འདི་ཡུན་རིང་དུ། །འཚོ་བར་
གྱུར་ཅེས་ཀུན་གྱིས་སྨོན། །སྙན་གྲགས་དྲི་མེད་བཻཌཱུརྱ། །རྒྱ་མཚོ་ཆེན་པོའི་ཁོར་
ཡུག་དང་། །རི་ཡི་དབང་པོའི་རྩེ་མོར་ཡང་། །ཕྱོགས་ཀྱི་བུ་མོའི་རྣ་རྒྱན་འགྱུར། །
ཉིན་རེ་བཞིན་ཡང་བདག་དང་གཞན། །བསོད་ནམས་གནས་ལ་མངོན་སྦྱོར་
བས། །ཆུ་དང་རིན་ཆེན་མི་ཟད་པའི། །རྒྱ་མཚོ་ཆེན་པོ་བཞིན་དུ་འགེངས། །
308



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
བསོད་ནམས་མཐུ་ཡིས་འདོད་པའི་དོན། །འབད་པ་མེད་པར་ཤུགས་ཀྱིས་
འགྲུབ། །ཡུལ་འཁོར་རྟག་ཏུ་སྐྱིད་པ་དང་། །འཇིག་རྟེན་ཕ་རོལ་དུ་ཡང་བདེ། །
ལེགས་པའི་བློ་དང་མངའ་ཐང་དཔལ། །བསོད་ནམས་མཐུ་ཡིས་ཆེར་འཕེལ་
ཞིང་། །ཚུལ་དེའི་སྒོ་ནས་བསོད་ནམས་ཀྱང་། །གོང་ནས་གོང་དུ་སྤེལ་བར་བྱེད། །
ཉི་མ་འཆར་དང་ཆུ་རླུང་རྒྱུན། །བསྐལ་པའི་མེ་དང་རླུང་གི་ཤུགས། །ཆོས་ལྡན་
རྒྱལ་པོའི་གཟི་བྱིན་རྣམས། །སུས་ཀྱང་དགག་ཏུ་མེད་པར་འབྱུང་། །ཆོས་དང་
སྲིད་ཀྱི་ལེགས་ཚོགས་ཀུན། །འཕེལ་ཞིང་ནུབ་པ་མེད་པ་དང་། །བདེ་ནས་བདེ་
བར་འགྲོ་བ་འདི། །ལུགས་གནས་པའི་ཡོན་ཏན་ཡིན། །ལུགས་ཀྱི་བསྟན་བཅོས་
རྣམ་མང་པོའི། །ལེགས་བཤད་ཆུ་ཀླུང་ཀུན་འདུས་པ། །མི་བདག་ཀླུ་དབང་
ཚོགས་རྣམས་ཀྱི། །རྟེན་གནས་རྒྱ་མཚོ་ཆེ་འདི་རྨད། །བླང་དོར་བྱ་བར་ཚད་
མེད་ཀྱང་། །ཁ་ཅིག་དངོས་སུ་བསྟན་པས་གསལ། །འགའ་ཞིག་ཤུགས་ལས་
རྟོགས་འགྱུར་ཞིང་། །གཞན་དག་འདི་ཡིས་མཚོན་ནས་ཤེས། །གང་ཞིག་འདི་
ལས་ཚིགས་བཅད་གཅིག །ཤེས་ཤིང་ལག་ཏུ་བླང་ན་ཡང་། །བཅུད་ཀྱིས་ལེན་
པའི་སྨན་བཞིན་དུ། །ཡོན་ཏན་ལང་ཚོ་གསར་དུ་འཆར། །རྒྱལ་པོའི་རིགས་སུ་
མ་སྐྱེས་ཀྱང་། །གྲོང་དང་ཁྱིམ་གྱི་གཙོ་བོ་ཚུན། །ཆོས་ལུགས་འདི་ལ་ལེགས་སྤྱད་
ན། །ས་ལ་དབང་བ་བཞིན་དུ་མཛེས། །གཅིག་པུར་གྲོགས་མེད་གནས་པས་
ཀྱང་། །རྒྱལ་པོའི་ཆོས་བཞིན་རང་བསྲུངས་ནས། །སེམས་ཀྱིས་སྐྱེ་རྒུ་ལེགས་
བསྐྱངས་ན། །ནམ་ཞིག་ཆོས་ཀྱི་རྒྱལ་པོར་འགྱུར། །དེ་ཕྱིར་གཞུང་འདི་སུས་
བསླབས་པ། །རིགས་ཀྱི་རྒྱལ་པོ་མ་ཡིན་ཀྱང་། །ཡོན་ཏན་རྒྱལ་པོའི་རྒྱལ་སྲིད་ལ། །
309



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ངེས་པར་དབང་བ་ཉིད་དུ་འགྱུར། །ལྷར་བཅས་འཇིག་རྟེན་མཐའ་དག་ཀུན། །
རྟག་ཏུ་སྐྱོང་བར་བྱེད་པ་ཡི། །ཆོས་ཀྱི་རྒྱལ་པོ་བཅོམ་ལྡན་འདས། །སྲས་དང་
བཅས་པའི་བཀའ་བཞིན་དུ། །རྒྱལ་པོ་ལུགས་ཀྱི་བསྟན་བཅོས་གང་། །ས་སྟེང་
འདིར་ནི་རྒྱན་གྱུར་པ། །རྒྱལ་སྲས་དམ་པའི་བཀའ་བསྐུལ་ལྟར། །ཀུན་ལ་ཕན་
ཕྱིར་བདག་གིས་བཤད། །ཐོས་ན་དགའ་སྐྱེད་ལྷ་ཡི་རྔ། །བསམས་ན་དོན་བཟང་
བདུད་རྩིའི་བཅུད། །གོམས་ན་དཔལ་འཕེལ་ལྷའི་ནོར་བུ། །མི་ཡི་ལྷ་རྣམས་རྒྱན་
གྱི་མཆོག །རྒྱལ་སྲིད་སྐྱོང་བའི་སྐྱེས་བུ་རྣམས། །འཇིག་རྟེན་དཔལ་གྱིས་མངོན་
མཐོ་ཞིང་། །ཆོས་ཀྱི་ལམ་ལས་མི་ཉམས་པར། །ཡང་དག་འབྲས་བུ་འདིས་ཐོབ་
བྱེད། །གང་ཞིག་ལྷ་དང་ལྷ་མིན་འཐབ་པའི་ཚེ། །ལྷ་ཡི་རྔ་བོ་ཆེ་ཡི་སྒྲ་བཞིན་དུ། །
གཞུང་འདི་ཡ་རབས་རྣམས་ནི་གཟེངས་བསྟོད་ཅིང་། །ཐོས་པ་ཙམ་གྱིས་མ་
རབས་ཞུམ་པར་བྱེད། །འཆི་བ་སློང་བར་བྱེད་པ་བདུད་རྩིའི་བཅུད། །ཁོང་དུ་
འཐུང་བ་ལྷ་ལས་གཞན་པ་སུ། །དེ་བཞིན་སྐལ་པ་བཟང་པོའི་གང་ཟག་གིས། །
ཚུལ་འདི་ལེན་གྱུར་སྐལ་དམན་རྣམས་ཀྱིས་སྤོང་། །ལྷ་རྫས་ནོར་བུས་གང་གི་
ལུས་བརྒྱན་པ། །དེ་ལ་དཔལ་རྣམས་སྤྲིན་བཞིན་འདུ་བ་ལྟར། །གང་ཞིག་འདི་
དོན་ཉམས་སུ་ལེན་པ་ལ། །ཆོས་དང་སྲིད་ཀྱི་ལེགས་ཚོགས་ངེར་པར་འདུ། །དེ་
ཕྱིར་རྟ་དང་གླང་པོ་རིན་ཆེན་ཚོགས། །བརྒྱ་སྟོང་ཚར་དུ་དངར་བའི་བཀོད་པས་
ཀྱང་། །མི་མཚོན་རིན་ཐང་བྲལ་བའི་ལེགས་བཤད་སྐྱེས། །རྒྱལ་སྲས་ཁྱེད་ལ་
དྭངས་པའི་སེམས་ཀྱིས་འབུལ། །ཀུན་ལ་ཕན་འདོད་ཐུགས་བརྩེར་ལྡན་པ་ཡི། །
མི་མཆོག་གཞོན་ནུ་ཁྱོད་ཀྱིས་མ་འོངས་པའི། །ཆོས་ལྡན་རྒྱལ་པོའི་ཚོགས་ལ་
310



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན། །
ལེགས་བཤད་འདིའི། །བདུད་རྩིའི་བགོ་བཤའ་དག་ཀྱང་འགྱེད་པར་མཛོད། །
ཁྱེད་དང་ད་ལྟར་བཞུགས་དང་མ་འོངས་པའི། །རྒྱལ་རིགས་རྣམས་དང་གཞན་
ཡང་སྐྱེ་བོའི་ཚོགས། །གང་གིས་གཞུང་འདི་མཐོང་ཐོས་སེམས་རྣམས་ལ། །
འདིར་བཤད་ཡོན་ཏན་ཀུན་གྱིས་འབྱོར་གྱུར་ཅིག །ལུགས་ཀྱི་བསྟན་བཅོས་ས་གཞི་
སྐྱོང་བའི་རྒྱུན་ལས་ལུགས་ལ་གནས་པ་དང་ལུགས་ཀྱི་བསྟན་བཅོས་ཀྱི་ཡོན་ཏན་བརྟག་པའི་
རབ་ཏུ་བྱེད་པ་སྟེ་ཉེར་གཅིག་པའོ།། །། །
རྒྱལ་དང་རྒྱལ་བའི་སྲས་པོ་མཁས་རྣམས་ཀྱི། །ལེགས་བཤད་རིན་ཆེན་
བསྡུས་པའི་འཕྲེང་བ་འདི། །རྒྱལ་རིགས་རྣམས་ཀྱི་མགུལ་དུ་ཐོགས་བྱས་ནས། །
ཉིན་རེ་བཞིན་ཡང་བཀླགས་ཤིང་བསམ་པར་བྱ། །སྙིགས་མའི་མུན་པ་ཆེས་ཆེར་
བདོ་ན་ཡང་། །ལྷག་བསམ་ཟླ་བའི་འོད་བཟང་ཉམས་མི་འགྱུར། །བསྐུལ་དང་
རྩོམ་པའི་བསམ་སྦྱོར་འདི་ཉིད་ཀྱང་། །དུས་སུ་བསྟན་དང་འགྲོ་ལ་ཕན་གྱུར་
ཅིག །ཆོས་ལྡན་རྒྱལ་པོའི་རྒྱལ་སྲིད་རྣམ་པར་འཕེལ། །དེ་མཐུས་བསྟན་དང་
འགྲོ་བའི་དཔལ་འཕེལ་ཞིང་། །དེ་ཡིས་མཁའ་ཁྱབ་སྐྱེ་རྒུའི་ཚོགས་རྣམས་ཀྱང་། །
ཆོས་རྗེ་རྒྱལ་པོའི་རྒྱལ་སྲིད་ཐོབ་པར་ཤོག །ལེགས་སྨོན་བསོད་ནམས་དུས་སུ་སྨིན་
གྱུར་ནས། །བྱིས་པའི་དུས་ནས་བཟང་པོའི་བག་ཆགས་སད། །མི་ཡི་རྗེ་བོར་ལྷ་
ཡིས་ལེགས་བཀོད་ཁྱོད། །འཚོ་གཞེས་བཞེད་པའི་དོན་ཀུན་འགྲུབ་གྱུར་ཅིག །
དམར་སེར་ཉི་མ་འཆར་ཁའི་ལང་ཚོ་ཅན། །རྒྱལ་ཀུན་མཁྱེན་པའི་གཏེར་ཁྱེད་
རྒྱལ་རྣམས་ཀྱིས། །རྒྱལ་རིགས་འདུལ་བའི་མགོན་དུ་ལུང་བསྟན་བཞིན། །
གཞུང་འདི་འཛིན་ལ་བློ་གྲོས་དཔལ་སྩོལ་ཅིག །ཟླ་གཞོན་བྱེ་བའི་མཛེས་པ་ཟིལ་
311



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
་་་
，
གནོན་པ། །མིག་མི་འཛུམ་པ་སྙིང་རྗེའི་དབང་ཕྱུག་ཉིད། །གཏམ་འདིའི་ཚུལ་
གྱིས་བརྩེ་བའི་འོད་བཟང་བཅས། །སྐྱེ་དགུའི་ཡིད་ལ་བདེ་བླག་འཇུག་གྱུར་
ཅིག །གནམ་སྔོན་ཞུན་མར་འཁྱིལ་འདྲ་བཟོད་དཀའི་སྐུ། །བདུད་སྡེ་མཐར་
བྱེད་ཡེ་ཤེས་རྡོ་རྗེ་ཅན། །འདི་འཛིན་རྣམས་ཀྱི་ཡིད་ལ་སྤོབས་པ་དང་། །ཕྱོགས་
ལས་རྣམ་པར་རྒྱལ་བའི་སྟོབས་སྐྱེད་ཅིག །གསེར་ཞུན་མདངས་འདྲ་དཔལ་གྱི་
འོད་ཟེར་ཅན། །ས་ཡི་སྙིང་པོར་རབ་གྲགས་མགོན་པོ་དེས། །གཞུང་འདི་གང་
དུ་དར་བའི་ས་ཕྱོགས་སུ། །དཔལ་དང་འབྱོར་བའི་གཏེར་ཆེན་རྒྱས་པར་མཛོད། །
སྲས་བཅས་རྒྱལ་བ་ཀུན་གྱི་བྱིན་རླབས་ཀྱིས། །ཚུལ་འདི་མཐོང་ཐོས་དྲན་རེག་
འཛིན་པ་རྣམས། །བཀྲ་ཤིས་བདེ་ལེགས་ཕུན་སུམ་ཚོགས་པ་དང་། །ཆོས་མཐུན་
བསམ་པ་ཡིད་བཞིན་འགྲུབ་གྱུར་ཅིག །
ཅེས་རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་ཞེས་བྱ་བ་འདིའང་། རྒྱལ་
བའི་སྲས་པོ་གང་ཞིག་རྒྱལ་རིགས་ཤིང་སཱ་ལ་ཆེན་པོ་ལྟ་བུར་སྨོན་ལམ་གྱི་དབང་གིས་སྐུ་་་་་
འཁྲུངས་པ། ཆུང་ངུའི་དུས་ནས་དམ་པའི་ངང་ཚུལ་མ་སྦས་པར་གསལ་ཞིང་། ཡ་རབས་
ཀྱི་ལུགས་ལ་ཤིན་ཏུ་གཞོལ་པ། དམ་པའི་ཆོས་དོན་དུ་གཉེར་བ་ལ་མི་ལྡོག་པའི་འདུན་
བརྩོན་དང་། མཁྱེན་རབ་ཀྱི་སྤྱན་རས་མཆོག་ཏུ་ཡངས་པ། རིས་སུ་མ་ཆད་པའི་བསྟན་པ་
དང་སེམས་ཅན་ལ་ཕན་པའི་ཐུགས་བསྐྱེད་མཆོག་ཏུ་དཀར་བ་སོགས་བསྔགས་འོས་ཀྱི་ཡོན་་
ཏན་རྒྱ་མཚོས་མཛེས་ཤིང་། དཀར་ཕྱོགས་སྐྱོང་བའི་ལྷ་རྣམས་ཀྱིས་འཇིགས་མེད་སེང་གེའི་
ཁྲི་ལ་མངའ་གསོལ་བ། མདོ་ཁམས་སྡེ་དགེ་ས་སྐྱོང་བླ་མ་ངག་དབང་འཇམ་དཔལ་རིན་
ཆེན་གྱི་ཞལ་སྔ་ནས་ལྷ་རྫས་བཟང་པོའི་གནང་སྐྱེས་དང་བཅས་ཏེ་རྒྱལ་པོ་ལུགས་ཀྱི་བསྟན་་
བཅོས་དོན་འདུས་ལ། ཡིག་ཚོགས་མང་བ་ལ་མི་འཛེམ་པར་མཆོག་དམན་སུས་ཀྱང་ཤིན་ཏུ་
312



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
གོ་སླ་བ་ཞིག་བྲིས་ན་སྙིགས་དུས་ཀྱི་སྐྱེ་འགྲོ་རྣམས་ལ་ཕན་པའི་གསོས་སུ་འགྱུར་བའི་སླད་དུ་
དཔར་དུ་བཀོད་རྒྱུའི་ཐུགས་འདུན་གྱིས་བསྐུལ་མ་ནན་ཏན་མཛད་པ་ལས། མདོ་རྒྱུད་རིག་
གནས་དང་བཅས་པའི་གཞུང་ལ་ཐོས་བསམ་གྱི་མིག་ཐོབ་པས། ལེགས་པར་བཤད་པ་ཀུན་
ལ་མི་འཇིགས་པའི་སྤོབས་པ་དགེ་བ་ཅན། བསྟན་འགྲོའི་དོན་ལ་ལྷག་བསམ་མི་དམན་ཞིང་།
ལྷག་པའི་ལྷ་ཡི་ཞབས་པད་གུས་པའི་གཙུག་གིས་ལེན་པ་མི་ཕམ་རྣམ་པར་རྒྱལ་བའམ།
འཇམ་དཔལ་དགྱེས་པའི་རྡོ་རྗེ་ཞེས་བྱ་བས། འཕགས་པ་གསེར་འོད་དམ་པ་དང་། ས་
སྙིང་འཁོར་ལོ་བཅུ་པ། མདོ་སྡེ་དྲན་པ་ཉེར་གཞག བྱང་ཆུབ་སེམས་དཔའི་སྤྱོད་ཡུལ་ལ་
ཐབས་ཀྱིས་རྣམ་པར་འཕྲུལ་བ་བསྟན་པའི་མདོ། ཀླུ་ཡི་རྒྱལ་པོ་རྔ་སྒྲའི་ཚིགས་བཅད་སོགས་
དེ་བཞིན་གཤེགས་པའི་བཀའ་དུ་མ་དང་། སློབ་དཔོན་ཀླུ་སྒྲུབ་ཀྱིས་མཛད་པའི་ལུགས་ཀྱི་
བསྟན་བཅོས་ཤེས་རབ་བརྒྱ་པ། ཤེས་རབ་སྡོང་བུ། སྐྱེ་བོ་གསོ་བའི་ཐིགས་པ་རྣམས་དང་།
གཞན་ཡང་རིན་ཆེན་ཕྲེང་བ་སོགས་གཏམ་ཚོགས་སྐོར་དང་། སློབ་དཔོན་མ་ཏི་ཙི་ཏྲས་
རྒྱལ་པོ་ཀ་ནིས་ཀ་ལ་སྤྲིངས་པ་དང་། སངས་རྒྱས་གསང་བས་བོད་རྒྱལ་བློན་ལ་སྤྲིངས་པ་
སོགས་སྤྲིངས་ཡིག་དང་གཏམ་ཚོགས་ཀྱི་སྐོར་རྣམས་དང་། ཉི་མ་སྦས་པའི་ཚིགས་སུ་བཅད་
པའི་མཛོད། མཆོག་སྲེད་ཀྱི་ཚིགས་བཅད་བརྒྱ་པ། མ་སུ་རཀྵས་བྱས་པའི་ལུགས་ཀྱི་བསྟན་
བཅོས། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས། དོན་ཡོད་འཆར་གྱི་དྲིས་ལན་རིན་པོ་
ཆེའི་ཕྲེང་བ། དཔལ་ལྡན་ས་སྐྱ་པཎྜི་ཏའི་ལེགས་པར་བཤད་པ་སོགས་རྒྱ་བོད་མཁས་པས་
བརྩམས་པའི་ལུགས་ཀྱི་བསྟན་བཅོས་དུ་མ་དང་། བོད་ཡུལ་ཆོས་རྒྱལ་རྣམས་ཀྱི་བཀའ་
ཆེམས་སོགས་གཞུང་སྣ་ཚོགས་ལས་གསུངས་པའི་ལུགས་དང་ལུགས་མིན་རྣམ་པར་འབྱེད་་་
པའི་དོན་མཐའ་དག་གཅིག་ཏུ་བསྡུས་ནས། ཆོས་སྲིད་ལུགས་བརྒྱའི་མདུན་ས་ཆེན་པོ་
དཔལ་ལྡན་ལྷུན་གྲུབ་སྟེང་དུ་གྲགས་པ་ཆོས་ཀྱི་རྒྱལ་པོའི་རྒྱལ་ཁབ་ཕོ་བྲང་ཆེན་པོའི་གནས་ག་
ལ་བར། རབ་ཆོས་ཤིང་མོ་ལུག་གི་ལོའི་ཆོ་འཕྲུལ་ཟླ་བའི་ཡར་ཚེས་བཅུ་བཞི་གཟའ་སྐར་
མཆོག་ཏུ་དགེ་བ་ལ་དབུ་བརྩམས་ནས། ལེགས་སྨོན་གྱིས་འབྲེལ་བའི་དབང་གིས་གཞུང་
313



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
འདི་སྐུལ་བ་པོ་ལྷ་སྲས་ས་དབང་བླ་མ་རིན་པོ་ཆེ་ངག་དབང་འཇམ་དཔལ་རིན་ཆེན་སོགས་
ལ་བྱམས་ཆོས་སྐོར་གཞུང་བཤད་བགྱིས་པའི་ཐུན་སེང་རྣམས་སུ་བྲིས་ཏེ། ཕྱི་མ་དབོ་ཟླ་
བའི་དཀར་ཕྱོགས་ཀྱི་དགའ་བ་གཉིས་པ་གཟའ་སྐར་ལེགས་ཤིང་དུས་དགེ་བའི་ཆར་གྲུབ་་་་
པར་བགྱིས་པའི་ཡི་གེ་པ་ནི་ཡིག་རིས་དང་། རིས་བྱེད་ཀྱི་གཞུང་རྣམས་ལ་བློ་གྲོས་གསལ་བ་
མདུན་ན་འདོན་བསོད་ནམས་དཔལ་གྲུབ་ཀྱིས་བགྱིས་པ་སྟེ། འདིས་ཀྱང་ནམ་མཁའ་ཇི་སྲིད་
དུ་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་འབྱུང་བའི་རྒྱུ་བྱེད་པར་གྱུར་ཅིག། །།
མངྒ་ལཾ།
ན་མ་སྶརྦ་ཛྙཱ་ཡ། སྟོབས་བཅུའི་དཔལ་གྱིས་མཛེས་པའི་ཉི་མ་ཆེ། །འཇིག་རྟེན་
མགོན་དུ་བྱེད་པའི་དཔྱིད་གཅིག་གིས། །ལེགས་གསུངས་ནོར་བུའི་ཕུང་པོ་འདུས་པའི་
དབྱིག །ལུགས་མཁྱེན་ཡོངས་ཀྱི་ཐུགས་མཚོར་མངོན་གཏམས་པ། །འཕགས་བོད་ནོར་བུ་
འཛིན་མའི་ཁྱོན་ཡངས་རྣམས། །མཛེས་བྱེད་མཁས་མཆོག་དུ་མས་བསྟར་བ་ཡི། །བསྟན་
བཅོས་ཨུ་དུམྦ་རའི་དགའ་ཚལ་ཕུལ། །བདག་ལེགས་འདོད་པ་རྣམས་ཀྱི་དོན་དུ་བསྩལ། །
དེ་དག་ཀུན་གྱི་དགོངས་དོན་གཟིགས་དང་བཅས། །སྨྲ་བའི་སེང་གེ་ཐུགས་ཀྱི་འཁོར་ལོའི་
དབུས། །བརྗིད་ཆགས་མི་ཕམ་རྣམ་པར་རྒྱལ་བའི་སྡེས། །ལེགས་བཤད་མཆོད་སྦྱིན་བརྒྱ་
བའི་རྔ་གསང་བསྒྲགས། །དེ་ཉིད་སྐུལ་བྱེད་ས་སྐྱོང་བླ་མ་ཆེ། །རྒྱལ་སྲས་རྒྱ་མཚོའི་རྣམ་
ཐར་འཛིན་བཟོད་པས། །ཟླ་མེད་བྱང་ཆུབ་སྤྱོད་པའི་རྒྱུན་འབེབས་ཕྱིར། །ཆོས་སྦྱིན་ཕྱི་མོ་
རྫོགས་ལྡན་སྤྲིན་ཕུང་གཏིབས། །རྩོད་དུས་རྒྱལ་བསྟན་ལྔ་བརྒྱ་ཐ་མའི་སྐབས། །སྐྱེ་འགྲོའི་
བསམ་སྤྱད་ཕྱིན་ཅི་ལོག་པའི་སྒོ། །འགེགས་བྱེད་ས་གཞི་སྐྱོང་བའི་རྒྱན་གྱི་ཕུལ། །བློ་ལྡན་
ཡོངས་ཀྱིས་དང་དུ་ལེན་པར་རིགས། །འདི་ལས་བྱུང་བའི་དགེ་ཚོགས་གངྒཱའི་རྒྱུན། །རྣམ་
མཁྱེན་རྒྱ་མཚོར་བསྐྱིལ་དང་ལྷན་ཅིག་ཏུ། །ས་གསུམ་བཀྲ་ཤིས་ཉི་མ་ཀུན་ཁྱབ་པས། །
བརྟན་གཡོ་ཇི་སྙེད་བདེ་ལེགས་རྒྱས་གྱུར་ཅིག །གནམ་སའི་དབང་ཕྱུག་སྡེ་བཞིའི་ཆུ་གཏེར་
314



ཆོས་ཚན་བཅུ་གཅིག་པ། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན།
་
རྒྱས། །དགེ་བཅུའི་བཀའ་ཁྲིམས་དབུ་རྨོག་དགུང་དུ་བཙན། - །ལྷར་བཅས་སྐྱེ་རྒུ་ཡོངས་
ཀྱིས་བཏུད་བཞིན་དུ། །མངའ་ཐང་སྲིད་པའི་ཕ་མཐར་བརྡལ་གྱུར་ཅིག །མཐའ་ཡས་
གཙུག་ལག་མ་ལུས་འདུས་པའི་གཞུང་། །སྲིད་ཞི་ཀུན་ཁྱབ་བྲི་གང་བྲལ་བའི་དངོས། །སྔོན་
མེད་ལེགས་བཤད་བདེ་འབྱུང་གཙུག་རྒྱན་འདི། །ནམ་མཁའ་ཇི་སྲིད་ནུབ་པ་མེད་གྱུར་
ཅིག །
ཅེས་དཔར་བྱང་སྨོན་ལམ་ཚིགས་སུ་བཅད་པའི་མེ་ཏོག་བཀྲ་ཤིས་རྟགས་ཀྱི་གྲངས་་་་
ལྡན་འདིའང་འཇམ་མགོན་བླ་མ་རིན་པོ་ཆེ་དང་། ས་སྐྱོང་མ་ཧཱ་པཎྜི་ཏ་མཆོད་ཡོན་གྱི་
བཀའ་དྲིན་ཆེན་པོས་བསྐྱངས་པའི་གུས་འབངས་འཇམ་དབྱངས་དགེ་ལེགས་ཆོས་འཕེལ་་་་་
ལམ། བསོད་ནམས་དཔལ་གྲུབ་ཀྱིས་ལྷུན་གྲུབ་སྟེང་གི་རྒྱལ་ཁབ་ཆེན་པོར་སྨྲས་པ་ཛ་ཡནྟུ།
315



ཆོས་ཚན་བཅུ་གཉིས་པ།
༄༅། །ལུགས་ཀྱི་བསྟན་བཅོས་ལྷ་དང་དཔལ་
འདུ་བའི་ནོར་བུ་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས】 འཇུ་མི་ཕམ་འཇམ་དབྱངས་རྣམ་རྒྱལ་་
རྒྱ་མཚོའི་མཛད་རྣམ་ཆོས་ཚན་བཅུ་གཅིག་པར་གསལ།
༄༅། །གང་ཞིག་དྲན་པས་ལུགས་གཉིས་ཀྱི། །བློ་གྲོས་ནོར་བུའི་གཏེར་གྱི་སྒོ། །
འབྱེད་མཛད་རྒྱལ་བའི་མཁྱེན་རབ་གཏེར། །འཇམ་དཔལ་དཔའ་བོས་ཁྱོད་ལ་
སྲུངས། །འཇིག་རྟེན་འདི་ན་བསྔགས་འོས་པ། །ལྷ་དང་དཔལ་ཞེས་བྱ་བ་གཉིས། །
ཁབ་ལེན་རྡོ་ཡིས་ལྕགས་བཞིན་དུ། །རང་གི་རྒྱུད་ལ་འགུགས་འདོད་པས། །
གདམས་ངག་བཟང་པོའི་ཚིག་འདི་རྣམས། །བལྟ་ཞིང་དེ་དོན་བསམ་པ་དང་། །
བསམས་ནས་དེ་ལ་ཡིད་ཆེས་པས། །དེ་ཡི་དོན་བཞིན་སྤྱད་པར་བྱ། །འཇིག་
རྟེན་ཁམས་ན་ཡ་རབས་དང་། །མ་རབས་སྤྱོད་པ་གཉིས་སུ་ངེས། །ཡ་རབས་
ལམ་ནས་འདི་ཕྱིར་བདེ། །མ་རབས་ལམ་ནས་འདི་ཕྱིར་ཕུང་། །ཡ་རབས་ཆུང་
ངུ་འཇིག་རྟེན་ལུགས། །ཡ་རབས་ཆེན་པོ་འཕགས་པའི་ལམ། །མི་ཆོས་ཆོས་ཀྱི་
རྩ་བ་ཡིན། །འཇིག་རྟེན་ཡ་རབས་སྤྱོད་པ་ཞིག །མེད་པ་དེ་ལ་ཆོས་ཀྱི་ཚུལ། །
ཡོད་པ་ནམ་ཡང་མི་སྲིད་དེ། །རྩ་བ་མེད་པའི་སྡོང་བོ་དང་། །ནོར་མེད་པ་ལ་
ch



ཆོས་ཚན་བཅུ་གཉིས་པ། ལུགས་ཀྱི་བསྟན་བཅོས་ལྷ་དང་དཔལ་འདུ་བའི་ནོར་བུ།
ནོར་བུ་བཞིན། །སྐྱེ་བོ་འདི་ཡི་གོ་རིམ་ནི། །གཞན་གྱི་བྱས་པ་ཅང་མེད་ཀྱང་། །
འཇིག་རྟེན་ཡ་རབས་སྤྱོད་པ་ནི། །ཆུང་འབྲིང་ཆེན་པོས་རིམ་བཞིན་བྱས། །འདི་
ན་ཐམས་ཅད་བདེ་ལ་དགའ། །ཀུན་ཀྱང་རང་དོན་ཁོ་ན་གཉེར། །འཕགས་པ་
མིན་པའི་སྐྱེ་བོ་ཕལ། །ཚུལ་འདི་མིན་པ་གཞན་ཡོད་མིན། །འོན་ཀྱང་སྔོན་གྱི་
ལས་དབང་གིས། །ལ་ལ་དཔལ་གྱི་ནོར་དུ་རྙེད། །ལ་ལ་བྱུར་གྱི་རིམས་ནད་ཟིན། །
ཀྱེ་མ་སྐྱེ་དགུའི་བདེ་སྡུག་ལྟོས། །ཟས་མེད་ལྟོ་ཡི་སྡུག་བསྔལ་ཏེ། །གྲགས་མེད་
ཡིད་ཀྱི་སྡུག་བསྔལ་ཡིན། །གང་ལ་གྲགས་པའི་དཔལ་གནས་ན། །ཟས་ནོར་
འབྱོར་བ་མདུན་དུ་འཕྱུར། །དེ་ཕྱིར་ཤེད་བྱེ་ཚུན་ཆད་ནས། །ཀུན་ཀྱང་སྙན་
གྲགས་རོ་ལ་རྒྱུག །ཀྱེ་མ་སྙན་པའི་ཡིད་འོང་མ། །ཕལ་ལ་འབྲོས་པ་ལྟ་བུར་གྱུར།
།དེ་ཡི་རྒྱུ་མཚན་བཤད་པ་ན། །སྔོན་གྱི་བསོད་ནམས་མཐུ་ཆུང་བས། །རྒྱ་ཇ་
ཚགས་ལ་དྲངས་པ་ལྟར། །ལོག་པ་འདྲེན་ཅིང་བཟང་པོ་ཤོར། །ཕ་མ་སློབ་
དཔོན་རྒན་རབས་དང་། །ཕན་བྱེད་དྲིན་གཟོ་ཆུང་བ་ཡིས། །སྐྱོབ་བྱེད་ལྷ་ཡི་
དགོངས་པ་ཁྲེལ། །སྡོང་གྲོགས་མེད་པའི་རོ་ལྟར་གྱུར། །འདི་ཕྱིའི་ཁྲེལ་དང་རྒྱུ་
འབྲས་ལ། །རྩི་བཞག་ཆུང་བས་གཏམ་དང་མནའ། །ཇི་སྨྲས་གཅིག་ཏུ་མི་ཆོད་
པས། །དྲང་མཁན་གཉན་པོ་ཐུགས་སུན་ཕྱུང༌། །ཕན་གནོད་གོ་ལོག་བབ་བབ་
སྤྱོད། །ཐུབ་ན་ལྷ་ཡང་བྲན་དུ་བཀོལ། །མ་ཐུབ་དགྲ་ཡང་མཆོད་བྱས་པས། །ཕོ་
ལྷ་ཝེར་མ་གཏིང་ནས་ཁྲོས། །མཆོག་གསུམ་བཀུར་བཟོས་ཡིད་ཆེས་ཆུང་། །
མངོན་སུམ་དང་ནི་ལྐོག་གྱུར་དང་། །སྔ་ཕྱིའི་བྱ་བ་མི་མཚུངས་པས། །ཆོས་སྐྱོང་
དམ་ཅན་ཐུགས་སྐྱོ་འཕེལ། །ལ་ཡོག་དང་ནི་ཁྲེལ་དང་མནལ། །ཉོས་པའི་ཟས་
317



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ནོར་དོགས་མེད་སྤྱོད། །གཏམ་ངན་མི་ཁ་མི་འཛེམས་པས། །ལུས་ལྷ་ཕྲག་ལྷ་
གནམ་དུ་ཡལ། །གཞན་གྱི་ཕུན་ཚོགས་དཔལ་འབྱོར་ལ། །དོན་མེད་སེམས་ཀྱི་
ཟུག་རྔུར་ལྡང་། །ཐམས་ཅད་སྨད་པ་ལྷུར་བླང་བས། །མགོན་སྐྱབས་ལྷ་སྲུང་
ནུས་པ་ཟད། །དེ་ལ་སོགས་པའི་རྒྱུ་རྐྱེན་གྱིས། །རང་གི་ཕུན་ཚོགས་འཇོམས་པ་
ཡི། །མི་གཙང་རྫིང་བུར་གནས་བཞིན་དུ། །ལྷ་བརྒྱ་ཀླུ་སྟོང་བོས་ན་ཡང་། །
དྲུང་དུ་འདུ་བར་ཤིན་ཏུ་དཀའ། །དེ་ཚེ་ཀྱེ་མ་བདག་གིས་ནི། །རིམ་གྲོ་འདི་ཙམ་
བགྱིས་ན་ཡང་། །བྱ་བ་ལས་ཀྱི་སྟོབས་ཤུགས་ལ། །ཅུང་ཟད་ཕན་པ་མེད་དོ་ཟེར། །
སྙིགས་མའི་སྐྱེ་བོ་བསོད་ནམས་ཞན། །འཕྲལ་ལའང་སྤྱོད་པ་མི་མཁས་པ། །
འདི་འདྲའི་ལེ་ལན་ཤེས་གྱིས་ལ། ཁྱོད་ནི་འདི་ལས་ལྡོག་པར་མཛོད། །སྐྱེ་བོ་
ཕལ་ཆེར་བདག་ཉིད་ལ། །དཔལ་ཀུན་འདུ་བར་འདོད་ན་ཡང་། །ཞིང་ས་ངན་
ལ་ས་བོན་བཞིན། །གཞི་རྩ་འཕྱུགས་པ་མི་ཤེས་སོ། །བློ་ལྡན་བསོད་ནམས་ལྡན་
པ་ལ། །ཡོན་ཏན་ལྡན་པ་ཆོས་ཉིད་དེ། །ཡོན་ཏན་ལྡན་ན་ལྷ་རྣམས་ཀྱང་། །མ་
བོས་ངང་གིས་འདུ་བ་ཡིན། །གང་ལ་ངོས་ལྐོག་མེད་པ་ཡི། །དམ་བཅའ་ཤིན་ཏུ་
བརྟན་པ་ལ། །ཆུ་བུར་མིག་ཅན་རྣམས་དགའ་ན། །ལྷ་མིག་ལྡན་པ་སྨོས་ཅི་
འཚལ། །བྱས་པ་དྲིན་དུ་གཟོ་བ་དང་། །རྒྱུ་འབྲས་གོ་ལོག་མི་འཛིན་ལ། །མི་
ཡང་ཕན་པའི་ཐབས་རྩོམ་ན། །དཀར་ཕྱོགས་ལྷ་རྣམས་སྨོས་ཅི་འཚལ། །གང་ན་
སྙིང་སྟོབས་མི་ཞུམ་པས། །དགྲ་གཉེན་བྱམས་སྡང་མི་ལོག་པ། །རྗེ་བཟང་སྤྱན་
རས་ཀྱིས་བཙའ་ན། །དགྲ་བླ་ཝེར་མས་སྨོས་ཅི་འཚལ། །གང་ན་སྤང་བླང་བྱ་བ་
ནི། །མི་ལ་གསང་སྟེ་བྱས་ན་ཡང་། །ལྷ་ལ་སྦེད་པར་མི་ནུས་པས། །ལྷ་འགྲུབ་པ་
318



ཆོས་ཚན་བཅུ་གཉིས་པ། ལུགས་ཀྱི་བསྟན་བཅོས་ལྷ་དང་དཔལ་འདུ་བའི་ནོར་བུ།
-
--
-
-
ལ་དམ་ཚིག་གཙོ། །གང་ན་དམ་བཅའི་ཚིག་བརྟན་ཅིང་། །དོན་ཆེན་བསྒྲུབ་ལ་
བློའི་ནུས་པ། །སྟོབས་དང་ལྡན་པར་གྱུར་པ་ལ། །ལྷ་ཡང་སྐྲག་ན་གཞན་ལྟ་ཅི།.།
དེ་ནས་ཕོ་ལྷ་དགྲ་ལྷ་ཡི། །རྫོགས་ཆེན་རང་གི་ལུས་དང་སེམས། །སྤྱོད་ངན་མི་
གཙང་ཕྱག་བདར་གྱིས། །ཡོན་ཏན་མཆོད་པའི་བཀོད་པ་ཤོམས། །དེ་ནས་མ་
བོས་བཞིན་དུ་ཡང་། །དགྲ་བླ་མཚོ་ལ་ངང་བ་བཞིན། །ཝེར་མ་པད་ཚལ་བུང་བ་
ལྟར། །ངང་གིས་འདུ་བ་ཆོས་ཉིད་ཡིན། །གང་ན་ལྷ་ཡི་མགོན་བྱས་པའི། །མི་
དེ་གཅིག་པུར་གྱུར་ན་ཡང་། །སྟོང་ཕྲག་དུ་མའི་མི་དག་དང་། །ནུས་པ་ཀུན་
ནས་མཉམ་པ་ཡིན། །ལྷ་ཡིས་ལག་ནས་དྲངས་གྱུར་པ། །བཟང་པོའི་སྐས་ལ་
འཛེག་གྱུར་ན། །མཐོ་དང་བདེ་དང་གྲགས་པ་ཡི། །གཞལ་མེད་ཁང་པར་ཡང་
དག་རོལ། །དཔལ་རྗེས་བསྙེགས་པས་དཔལ་མི་འདུ། །དཔལ་གྱི་འཁྲི་ཤིང་
བཟང་པོ་འདི། །ཡ་རབས་སྤྱོད་པའི་ཚལ་ན་ནི། །གཡོ་བ་མེད་པར་གནས་ཞེས་
གྲགས། །སྙིགས་མའི་མི་རྣམས་བསོད་ནམས་དམན། །དེ་ཕྱིར་བློ་རྒྱ་ཆེ་བ་དཀོན། །
དེས་ན་ཡ་རབས་སྤྱོད་པ་ལ། །བཅུག་ཀྱང་ཤེས་པ་ཤིན་ཏུ་དཀའ། །གནའ་བོའི་
ལུགས་དང་དམ་པའི་སྲོལ། །རྩི་བཞག་ཤིན་ཏུ་ཆུང་བ་ཡི། །མ་རབས་རྣམས་ཀྱི་
ནང་དུ་ནི། །ཡ་རབས་སྤྱོད་པ་གསལ་མི་འགྱུར། །ས་འདི་མ་རབས་ཀྱིས་གང་
ཡང་། །རང་ཉིད་ཡ་རབས་སྤྱོད་པ་བྱ། །དེ་ལྟ་ན་ནི་ཆོས་ཉིད་ཀྱིས། །རང་ལ་
ཕུན་སུམ་ཚོགས་པར་འགྱུར། །ཡ་རབས་དམ་པའི་སྤྱོད་པ་ཡི། །རྩ་བ་བློ་དང་
ཟུང་ཐུབ་ཡིན། །སྡོང་པོ་ཁྲེལ་དང་བག་ཡོད་ཡིན། །ཡལ་ག་དྲང་དང་དམ་
བཅའ་བརྟན། །ལོ་མ་བྱས་ཤེས་གཞན་ཕན་བརྩོན། །མེ་ཏོག་དད་དང་གཏོང་
319



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
-
-
ཕོད་དེ། །འབྲས་བུ་བདེ་དང་གྲགས་པར་སྨིན། །འདི་རྣམས་མེད་དུ་མི་རུང་ངོ་། །
བློ་ཞེས་བྱ་བ་ཤེས་རབ་སྟེ། །བླང་དོར་མ་ནོར་འབྱེད་པ་ཡིན། །མིག་དང་འདྲ་
བ་འདི་མེད་ན། །ཡོན་ཏན་གཞན་གྱི་གོ་སྐབས་འགག །དེ་ལའང་བླང་དོར་བྱ་
བ་ལ། །ཤིན་ཏུ་ཞིབ་མོར་ཕྱི་ཞིང་དཔྱད། །མི་ཤེས་པ་དང་མ་བརྟག་པ། །འདི་
ཡིས་འཇིག་རྟེན་སྐྱེ་བོ་ཕུང་། །ན་ཚོད་མ་སྨིན་པ་དང་ནི། །ས་རྒྱ་ཆུང་ངུའི་རང་
མཐོང་གིས། །སྐྱེ་བོ་རང་གིས་སྔར་བྱས་ལ། །རང་ཉིད་ཁྲེལ་བ་མང་དུ་འོང་། །
དེ་ཕྱིར་བཟང་ངན་བྱ་བའི་རིགས། །མཐོང་བ་ཤིན་ཏུ་རྒྱ་ཆེ་ཞིང་། །ཁྱད་པར་
ཆབ་སྲིད་ཆེན་པོའི་སྲོལ། །མཐོང་ཞིང་ཐོས་པ་གནད་དུ་ཆེ། །ནམ་ཞིག་བཟང་
ཤོང་ངན་ཤོང་བའི། །མཐོང་རྒྱ་ཡངས་པོ་སྐྱེས་པ་ན། །ད་གདོད་སྐྱེ་བོའི་གྲལ་དུ་
ཚུད། །དེ་ཕྱིར་མཐོང་རྒྱ་ཆེ་བ་གཙོ། །དེ་སླད་བློ་དང་ལྡན་པ་རྣམས། །ཤིན་ཏུ་
ཕུགས་སུ་ཕན་པ་ཡི། །མིག་རྒྱང་རིང་པོར་བལྟ་བྱ་ཞིང་། །བློ་སྟོབས་རྒྱ་ཆེར་
བསྐྱེད་པར་བྱ། །བློ་ཆུང་ཕྱི་ཐག་ཐུང་བ་འདི། །རང་དང་གཞན་གྱི་དོན་དག་ལ། །
འབད་ཀྱང་བྱིས་པས་མཁར་ལས་བཞིན། །འབྲས་བུ་ཤིན་ཏུ་ཆུང་བ་ཡིན། །
ཕལ་ཆེར་རང་གིས་ཤེས་པ་འམ། །མི་ཤེས་ན་ཡང་མཁས་པར་དྲི། །མཁས་པའི་
བསྟན་བཅོས་རྣམས་ལ་བལྟ། །མཁས་དང་བླུན་པོའི་ཁྱད་པར་བསམ། །དེ་ལྟར་
བྱས་ན་ཆོས་ཉིད་ཀྱི། །བློ་གྲོས་དེ་བས་ཇེ་བཟང་འགྱུར། །བློ་གྲོས་ཇི་ཙམ་འཕེལ་
བ་ན། །ཡ་རབས་སྤྱོད་པ་དེ་ཙམ་འཕེལ། །སྤྱོད་པ་བཟང་པོ་འཕེལ་བ་ན། །
དཔལ་རྣམས་དབྱར་གྱི་ཆུ་བཞིན་འཕེལ། །དེ་ལས་ལོ་ཟླ་ཞག་རེ་བཞིན། །རང་
ལ་རང་སྐྱེད་འདོན་པར་གྱིས། །རང་ལས་གཅེས་པར་གྱུར་པ་ནི། །འཇིག་རྟེན་
320



ཆོས་ཚན་བཅུ་གཉིས་པ། ལུགས་ཀྱི་བསྟན་བཅོས་ལྷ་དང་དཔལ་འདུ་བའི་ནོར་བུ།
འདི་ན་མེད་བཞིན་དུ། །རང་གི་སྐྱོན་ཡོན་མི་བསམ་པ། །དུད་འགྲོ་རྣམས་དང་
ཁྱད་པར་ཅི། །འཕྲལ་གྱི་ཚོང་སོགས་བྱ་བ་ཕལ། །རང་གིས་དཔྱད་ཅིང་གཞན་
ལ་དྲི། །ཚེ་གང་བླང་དོར་བྱ་བ་ལ། །མི་དཔྱད་མི་འདྲི་བླུན་མིན་ནམ། །སྐྱོན་
མེད་སྐྱེ་བོ་དཀོན་ན་ཡང་། །སྐྱོན་རྣམས་སྐྱོན་དུ་ཤེས་བྱས་ནས། །སྤང་ན་སྐྱོན་
ཀུན་འདུས་བྱས་ཉིད། །ཡིན་ཕྱིར་སྤྲིན་བྲལ་ཟླ་འདྲར་འགྱུར། །ཡོན་ཏན་ཀུན་
ཚང་དཀའ་ནའང་། །ཡོན་ཏན་ཉིད་ལ་དགའ་བྱས་ནས། །བླང་བྱའི་ཡོན་ཏན་
གོམས་བྱས་ན། །ནམ་ཞིག་ཡོན་ཏན་ཆེན་པོར་འགྱུར། །སྐྱོན་ལ་སྐྱོན་དུ་མ་ཤེས་
པ། །དེ་སྲིད་སྐྱོན་ལ་རབ་ཏུ་འཇུག །དེ་བཞིན་སྐྱོན་གྱི་རྒྱུན་སྐྱོང་ན། །ཡོན་ཏན་
སྔར་ཡོད་དག་ཀྱང་འགྲིབ། །ཡོན་ཏན་ཅི་ཙམ་གོམས་གྱུར་པ། །དེ་ལྟ་དེ་ལྟར་
སྐྱོན་ལས་གྲོལ། །མ་བརྟག་བཏང་སྙོམས་ངང་གནས་ན། །ལོ་བརྒྱ་སོང་ཡང་
བཟང་སྐྱེད་མེད། །རང་རྒྱུད་ཡོན་ཏན་འཕེལ་བ་ན། །མི་མཉམ་པ་དང་མཉམ་
པར་འགྱུར། །མཉམ་པ་རྣམས་ལས་ཁྱད་དུ་ཐོན། །གོང་ནས་གོང་དུ་འཕར་ཏེ་
འགྲོ། །རང་རྒྱུད་སྐྱོན་གྱི་ཆ་འཕེལ་ན། །རི་གཟར་དག་གི་འབབ་ཆུ་བཞིན། །
འོག་ནས་འོག་ཏུ་འགྲོ་བ་ལ། །ལག་ནས་དྲངས་ཀྱང་ལྡོག་མི་བཏུབ། །དེ་ཕྱིར་
བདག་ལ་ཕན་འདོད་པས། །རང་རྒྱུད་སྐྱོན་གྱི་ཆ་སྤོངས་ལ། །ཡོན་ཏན་དེ་བས་
ཇེ་ཆེ་རུ། །སྤེལ་བ་འདི་ལ་ནན་ཏན་མཛོད། །དེ་དག་བླང་དོར་ཤེས་པ་ལ། །
རག་ལས་པས་ན་དམ་པ་དང་། །དམ་པའི་གསུང་ལ་རབ་དགའ་བས། །རྟག་ཏུ་
བསྒྲིམ་སྟེ་ཉམས་སུ་ལོངས། །སྐྱེ་བོ་ཟུང་ཐུབ་གང་ཞེ་ན། །ཡིད་བརྟན་གནས་སུ་
གྱུར་པ་ཡིན། །ཟུང་མི་ཐུབ་ལ་ཡོན་ཏན་མཆོག །མི་སྲིད་ཆུ་ལ་རི་མོ་བཞིན། །
321



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
=
མ
ཟུང་ཐུབ་ཡོད་ན་གཞན་མེད་ཀྱང་། །ཡོན་ཏན་བརྒྱ་གོ་གཅིག་ཆོད་ཡིན། །མི་
ཆོས་རྩ་བ་འདི་མེད་ན། །ཡོན་ཏན་གཞན་ལ་རེ་ཐག་ཆད། །རང་ཉིད་ཡོན་ཏན་
ལམ་ནས་ཀྱང་། །མི་ལྡོག་རང་ལ་ཡིད་རྟོན་པའི། །སྐྱེ་བོ་ནམ་ཡང་མི་བསླུ་བ། །
ཟུང་ཐུབ་ཅེས་གྲགས་མི་ཡི་མཆོག །ལུས་ཟུང་ཐུབ་པ་སེང་གེ་འདྲ། །བརྙས་སུ་
མི་བཏུབ་ཟིལ་གནོན་ཆེ། །ངག་ཟུང་ཐུབ་པ་དྲང་སྲོང་འདྲ། །སྐྱེ་བོ་ཐམས་ཅད་
ཡིད་ཆེས་དགའ། །ཡིད་ཀྱི་ཟུང་ཐུབ་ནོར་བུ་འདྲ། །བདག་དང་གཞན་གྱི་འདོད་
པ་འཇོ། །ལུས་ཀྱི་ཟུང་མ་ཐུབ་པ་དེ། །ཁྱུ་མཆོག་རྭ་ཆད་བཞིན་དུ་བརྙས། །
ངག་གི་ཟུང་མ་ཐུབ་པ་དེ། །ཁ་བཞིན་གཞན་གྱིས་སྡང་ཞིང་གཤེ། །ཡིད་ཀྱི་ཟུང་
མ་ཐུབ་པ་དེ། །རླུང་ཁྱེར་རྫས་བཞིན་གཏོལ་མེད་འགྲོ། །བློ་ཡིས་མ་ནོར་འབྱེད་
པ་བཞིན། །བཟང་པོའི་ལམ་ལ་ཟུང་ཐུབ་པར། །གནས་ན་མི་ཆོས་དམ་པ་ཡི། །
དཔག་བསམ་བཟང་པོ་རྩ་བ་ཟུག །ཁྲེལ་ཡོད་ཅེས་བྱ་གང་ཞེ་ན། །མ་རབ་
ངན་པའི་བྱ་བ་ལ། །ཤིན་ཏུ་སྐྱོ་ཞིང་སུན་པ་སྟེ། །འདི་ནི་ལུགས་གཉིས་གོས་
བཟང་ཡིན། །ཇི་ལྟར་སྐྱེ་བོའི་མདུན་ས་རུ། །མི་གཙང་སྟོང་གིས་སྦགས་བཞིན་
དུ། །གཅེར་བུར་རྒྱུ་བ་ངོ་ཚ་མིན། །ཁྲེལ་མེད་འདི་ཀོ་ངོ་ཚ་ཆེ། །མི་གཙང་
གཙང་མའི་ཁྲུས་ཀྱིས་དག །གཅེར་བུར་བཟང་དགུས་བརྒྱན་དུ་རུང་། །ཁྲེལ་
མེད་ཁྲུས་ཀྱིས་མ་དག་ལ། །བཟང་པོས་བརྒྱན་ཀྱང་མཛེས་མི་འགྱུར། །ཕན་ལ་
བྱས་པ་མི་གཟོ་དང་། །ངན་ལ་རྟིང་གཅོད་ཅི་ཡང་མེད། །ཅི་མེད་ཅང་མེད་
གཏོལ་མེད་པོ། །འདི་འདྲ་འདི་ཡང་ཁྲེལ་མེད་ཡིན། །ངན་སྨྲས་གྱུར་ཀྱང་འཛེམ་
བག་ཆུང་། །ཕན་པའི་གཏམ་ལ་རྣ་མི་གཏོད། །བཟང་པོའི་གནས་ལ་རེ་ཐག་
322



ཆོས་ཚན་བཅུ་གཉིས་པ། ལུགས་ཀྱི་བསྟན་བཅོས་ལྷ་དང་དཔལ་འདུ་བའི་ནོར་བུ།
ཟད། །འདི་འདྲ་འདི་ཡང་ཁྲེལ་མེད་ཡིན། །ནང་གི་གསང་གཏམ་ཁ་རུ་བྱུང་། །
རེ་ལྟོས་ཅན་ལ་ཡི་ཆད་བསྐྱེད། །མཆོད་འོས་གྱུར་ཀྱང་བདག་མི་སེམས། །འདི་
འདྲ་འདི་ཡང་ཁྲེལ་མེད་ཡིན། །བཟང་པོའི་ཚུལ་དང་བཟང་པོའི་གཏམ། །ཐོས་
ན་དགའ་བར་མི་བྱེད་ཅིང་། །དམ་པ་བསྟེན་པར་མི་བྱེད་པ། །འདི་འདྲ་འདི་
ཡང་ཁྲེལ་མེད་ཡིན། །མ་རབས་སྡིག་སྤྱོད་གདོལ་བའི་གྲོགས། །བླུན་པོའི་ཁྱུ་ན་
འདོད་རྒུར་རྩེ། །ལུགས་གཉིས་སྤྱོད་པ་རྒྱབ་ཏུ་དོར། །འདི་འདྲ་འདི་ཡང་ཁྲེལ་
མེད་ཡིན། །ཉིན་སྣང་ཆང་དང་རྒྱན་པོ་སོགས། །གྲགས་པ་ཉམས་པའི་རྒྱུ་ཡིས་
གཡེངས། །མཚན་མོ་འཁྲིག་པ་ཁོ་ནས་འདའ། །འདི་འདྲ་འདི་ཡང་ཁྲེལ་མེད་
ཡིན། །དོན་མེད་གཡེངས་པའི་མནོག་ཆུང་གི། །ལས་དང་སྡིག་པ་སྣ་ཚོགས་ལ། །
འཇུག་ཀྱང་ངོ་ཚ་མི་ཤེས་པ། །འདི་འདྲ་འདི་ཡང་ཁྲེལ་མེད་ཡིན། །དམ་པའི་
ཚུལ་དང་བསྟན་བཅོས་གཞུང་། །མཐོང་ན་དགའ་བར་མི་བྱེད་ཅིང་། །དེ་ཡི་
རྗེས་སུ་མི་སེམས་པ། །འདི་འདྲ་འདི་ཡང་ཁྲེལ་མེད་ཡིན། །མདོར་ན་བླང་དོར་
བྱ་བ་ལ། །བརྟན་ཅིང་འཇུག་པར་མི་བྱེད་པའི། །ལུགས་གཉིས་ལམ་ནས་གང་
འདའ་བ། །བླུན་པོ་ཁྲེལ་མེད་ཅེས་བྱ་ཡིན། །ཁྲེལ་དང་ལྡན་པ་དེ་ཡིས་དེ། །
ཕྱིན་ཅི་ལོག་གི་གཡེངས་ལས་སྐྱོབ། །ཁྲེལ་མེད་སྙིང་མེད་པོ་དེ་ལ། །གདམས་
ངག་རྣམས་ནི་ཅི་ཞིག་བྱ། །དེ་ནས་ཁྲེལ་དང་ལྡན་པ་དག །ལུགས་གཉིས་བྱ་བ་
བཟང་པོ་ཡི། །ལམ་སྲོལ་འདི་ལས་མ་འདས་པར། །རྟག་ཏུ་བག་ཡོད་སྙིང་པོར་
བྱ། །བག་ཡོད་ཅེས་བྱ་གང་ཞེ་ན། །གཡང་ཁར་འདུག་པའི་མི་བཞིན་དུ། །རང་
གིས་རང་ཚུལ་བསྲུང་བ་ལ། །རྟག་ཏུ་གཟོབ་པ་ལྷུར་ལེན་པའོ། །བྱིས་པ་མནོག་
323



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཆུང་རྩེད་མོས་བསླུ། །དར་མ་ཆགས་སྡང་ཡུལ་གྱིས་བསླུ། །རྒན་པ་ལུས་སེམས་
རྒུད་པས་བསླུ། །བག་མེད་ནམ་ཡང་བསླུ་ཞིང་བསླུས། །འདོད་དང་རྨོངས་པས་
བསླུས་ནས་སུ། །འཇིགས་རུང་འཁོར་བའི་འདམ་དུ་སྒྱུར། །ད་རུང་འདོད་
རྨོངས་ཁ་ཐལ་བས། །མ་རབས་ལན་ནས་དམན་པར་བསླུ། །བག་མེད་བདུད་ཀྱི་
ལྕགས་ཀྱུ་འདིས། །ཁྲི་དང་གདུགས་ཀྱི་བར་ནས་ཀྱང་། །ཡུད་ཙམ་གྱིས་ནི་འགྲོ་
བ་འདི། །དམན་པའི་གནས་སུ་སྒྱུར་བར་བྱེད། །བུད་མེད་གཞོན་ནུ་བཙུན་པའི་
དགྲ། །ཕྱུགས་དབུལ་རྒྱལ་ཁྲིམས་མཁན་པོའི་དགྲ། །འཁོར་ངན་ངོ་སྲུང་གཙོ་
བོའི་དགྲ། །དགྲ་འདིས་གང་བཅོམ་ངེས་པར་བཅོམ། །སྐྱེ་བོའི་དཔལ་འབྱོར་
གློག་ལྟར་གཡོ། །ལུས་ཀྱང་ཆུ་བུར་ལྟར་འཇིག་ཅིང་། །ནད་དང་གདོན་དང་
འཇིགས་པ་ནི། །ཤིན་ཏུ་མང་བའི་དབུས་གནས་པ། །རླུང་གསེབ་མར་མེ་ལྟ་བུ་
ལ། །ཡིད་བརྟན་ཅི་ཡང་མེད་བཞིན་དུ། །འབྱུང་འགྱུར་གནས་ལ་མི་སེམས་པར། །
བག་བརྐྱང་ཚུལ་གྱིས་ཇི་ལྟར་གནས། །མཐོན་པོ་རྣམས་ཀྱང་དམའ་བ་དང་། །
འབྱོར་བ་རྣམས་ཀྱང་རྒུད་འགྱུར་ལ། །མཛེས་པ་རྣམས་ཀྱང་ཉམས་འགྱུར་བའི། །
འདུས་བྱས་འདི་ཚུལ་ཅིས་མ་མཐོང་། །རང་བློ་ནང་དུ་བཀུག་ནས་སུ། །བག་
ཡོད་པར་ནི་མ་བྱས་ན། །བདག་སྐྱོན་བདག་གིས་མི་ཤེས་ཏེ། །གཞན་གྱིས་
བཤད་ཀྱང་གོ་བར་དཀའ། །སྣ་ཚོགས་ཡུལ་རྐྱེན་དང་འཕྲད་ཚེ། །ཅོལ་ཆུང་ཤེས་
པ་ཁྱི་བཞིན་འཁྲིད། །བཟང་ཚུགས་ཤོར་བའི་སྐྱེ་བོ་ལ། །བཞད་གད་བྱས་ཀྱང་
བསྟོད་པར་རློམ། །སྲང་ལ་གཞལ་བའི་ལྗིད་བཞིན་དུ། །ལུགས་གཉིས་ཀྱི་ནི་བྱ་
བ་ལ། །བྱས་པའི་ལག་རྗེས་ཆེ་ཆུང་གིས། །སྐྱེ་བོ་རྣམས་ཀྱི་བཟང་ངན་ཤེས། །
324



ཆོས་ཚན་བཅུ་གཉིས་པ། ལུགས་ཀྱི་བསྟན་བཅོས་ལྷ་དང་དཔལ་འདུ་བའི་ནོར་བུ།
བསམ་མེད་ཞེ་མདོ་ཆུང་བ་རྣམས། །སྐྱེ་བའི་དུས་དང་རྒས་པའི་དུས། །ཉི་མ་
གཅིག་ལ་བྱུང་བ་ལྟར། །ཚེ་གང་འདི་བྱས་ངོས་བཟུང་མེད། །མཁས་རྣམས་ཉི་
མ་རེ་རེར་ཡང་། །ཆོས་དང་ནོར་དང་འདོད་དང་ཐར། །སྡེ་བཞིའི་དོན་ཆེན་
ལྷུར་བླང་བས། །ནམ་ཞིག་གྲུབ་འབྲས་རྒྱ་ཆེ་ལྡན། །དོན་མེད་པ་དང་དོན་
ཉམས་པ། །ཀུན་ཀྱང་བག་མེད་ལས་བྱུང་བས། །ཉི་མ་རེ་རེ་བཞིན་དུ་ཡང་། །
བག་མེད་སློང་ལ་དོན་རེ་བསྒྲུབ། །སྤྱང་པོ་སྤྱང་མཐར་མ་ཕྱིན་པར། །སྤྱང་པོ་
འཆལ་བ་ཁྲམ་པའི་རྒྱུ། །དོན་མེད་ཀུན་ལ་མགོ་བདེ་བསྒྱུར། །འདི་འདྲ་བག་
མེད་པ་ཡི་སྐྱོན། །ཁོང་ཡངས་ཤིང་རྒྱ་ཡོད་ན་ཡང་། །ངང་རིང་ངང་ནས་བྱ་བ་
ཤོར། །ཕན་མེད་གནོད་མེད་རྒྱ་མཚོའི་རྡོ། །འདི་ཡང་བག་མེད་པ་ཡི་སྐྱོན། །བློ་
ཆེན་ཤེས་རྒྱ་མི་ཡངས་པའི། །བྱ་བྱེད་ཆུ་བོའི་རླབས་ལྟར་འཚུབ། །བབ་བབ་
སྤྱོད་པས་ལུས་སེམས་འཁྲུག །འདི་ཡང་བག་མེད་པ་ཡི་སྐྱོན། །གཏོང་བའི་བློ་
སྟོབས་མེད་ན་ཡང་། །ཟས་ནོར་ཚགས་སུ་མི་འཛུད་པར། །ཞིག་མིན་ཞིག་པོའི་
བརྟུལ་ཞུགས་ཅན། །འདི་ཡང་བག་མེད་པ་ཡི་སྐྱོན། །བྱམས་བརྩེའི་བློ་རྒྱུད་མ་
འབྱོང་བར། །དགྲ་བོ་ཇི་འདོད་ལམ་དུ་བཏང་། །ཀུན་ལ་རང་རྒྱུས་གསལ་བོར་
ངོམ། །འདི་ཡང་བག་མེད་པ་ཡི་སྐྱོན། །འཛིན་མེད་སྒྱུ་མར་མ་ཤར་བར། །ལུས་
དང་གཏམ་དང་སྤྱོད་ལམ་ཀུན། །ཀུན་དང་འདྲེས་པས་ཀུན་གྱིས་བརྙས། །འདི་
ཡང་བག་མེད་པ་ཡི་སྐྱོན། །དགོས་མེད་སྐྱོ་ཤས་མ་སྐྱེས་པར། །ཀུན་དང་མི་
བསྟུན་ཁོང་འཕྲིག་ཅན། །རང་གཞན་སྣང་བ་དགྲ་རུ་ལངས། །འདི་ཡང་བག་
མེད་པ་ཡི་སྐྱོན། །དེ་ལ་སོགས་པའི་སྤྱོད་ལམ་མཐའ། །ཡུལ་དུས་ཚད་ལས་
325



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བརྒལ་བའི་སྐྱོན། །བསྒྲིམས་ཏེ་བརྟགས་པར་མ་བྱས་པའི། །བག་མེད་པ་ཡི་རྒྱུ་
ལས་བྱུང་། །ཕྱོགས་སུ་ལྷུང་བའི་སྤྱོད་པ་ཡིས། །སྐྱེས་བུའི་དོན་རྣམས་མི་རྫོགས་
ཀྱི། །བསྒྲིམ་སྟེ་གང་ལའང་མ་ཐོགས་པའི། །སྤྱོད་ལམ་ཉི་ཟླའི་འགྲོས་བཞིན་
བསྒྱུར། །ཅི་བྱ་ཅི་བྱེད་ས་མཚམས་ལ། །བསླུ་མེད་རྒྱལ་བའི་བཀའ་ཡིན་ཏེ། །
མཚན་ལྡན་དགེ་བའི་བཤེས་གཉེན་ཀྱང་། །དེ་ནས་རང་སེམས་དྲི་མེད་ཡིན། །
འདི་གསུམ་མིན་པ་གཞན་གྱི་ངག །སྣ་ཚོགས་རྟོག་པས་བསླད་པ་ཅན། །མཉན་
ནམ་མཉན་མིན་ཅི་ཡང་རུང་། །དེ་ལ་ལྟོས་པས་ཅི་ཞིག་བྱ། །འབྱུང་འགྱུར་ལས་
ནི་འགྱུར་མིན་ལ། །གལ་སྲིད་ན་ཡང་འགྱོད་མེད་བཞིན། །སྔ་བློ་དཔྱད་པས་
བསྒྲིམ་བྱས་ནས། །འགྱོད་མེད་ཁོ་ནས་གནས་པ་མཆོག །འགྱོད་མེད་ཡིད་འོང་
དགའ་བ་ཡི། །ཟླ་བ་དྲི་མ་མེད་པའི་གཟུགས། །བག་ཡོད་ཆུ་གཏེར་ཆེ་ལས་
འབྱུང་། །དེ་ཕྱིར་དུས་ཀུན་བག་ཡོད་མཛོད། །དྲང་སྲོང་ལྷ་ཡི་ལམ་ཡིན་ལ། །
གྱ་གྱུ་ཅན་ནི་འདྲེ་ཡི་ལམ། །ལམ་འདི་གཉིས་ལས་ལྷ་དང་ནི། །བདུད་ཀྱི་སྒོ་རུ་
འདུག་པ་ཡིན། །བདེ་སྡུག་འདོར་ལེན་བྱེད་པ་ལ། །རང་ཉིད་ཇི་འདྲ་གཞན་དེ་
འདྲ། །དེ་ལྟ་ན་ཡང་དྲང་པོ་རྣམས། །བདེ་ནས་འབྱོར་འགྱུར་ཅིག་ཤོས་ལྡོག །
བཟང་པོའི་ལས་ལ་དབུགས་དབྱུང་དང་། །ངན་པ་ལ་ནི་ཚར་གཅོད་མེད། །
ཕན་པ་ཆེ་ཡང་རྗེས་མི་སྐྱོང༌། །བྱམས་པ་ཆེ་ཡང་སེམས་མི་འཛིན། །སྔར་བྱས་
ལས་ཀྱི་རྟིང་གཅོད་དང་། །དེ་ལྟའི་བྱ་བ་ལེགས་ཉེས་ལ། །ཇི་བཞིན་གསལ་ཤན་
མི་བྱེད་པ། །མི་དྲང་གཡོ་སྒྱུ་ཅན་གྱི་རྟགས། །དྲང་པོ་དགྲ་རུ་གྱུར་ཀྱང་བླ། །
རང་གི་བྱ་བ་དེ་བྱས་ཡིན། །མི་དྲང་གཉེན་དུ་འགྱུར་མི་རུང༌། །ཕན་པ་བྱས་
326



ཆོས་ཚན་བཅུ་གཉིས་པ། ལུགས་ཀྱི་བསྟན་བཅོས་ལྷ་དང་དཔལ་འདུ་བའི་ནོར་བུ། །
ཆ
ཀྱང་ལོག་པར་སྒྲུབ། །དྲང་པོས་དྲང་པོར་བསྐྱངས་པ་ལ། །སྐྱེ་བོའི་འགྲོགས་ཡུན་
ཆུ་བས་རིང་། །གཡོན་ཅན་འདོད་པས་བཀུག་པའི་གྲོགས། །ཇི་ལྟར་བྱམས་ཀྱང་
ནམ་ཕུག་དགྲ། །དྲང་ལ་ལྷ་ཡང་མགུ་ནས་འདུ། །དྲང་པོ་ལྷ་ཡི་གནས་སུ་འགྲོ། །
དྲང་པོའི་བྱ་བ་ཕྱི་ཐག་རིང་། །དྲང་པོ་རྒྱལ་ཁམས་རྗེ་རུ་འོས། །དྲང་པོ་ཞེས་
བྱའི་ཡོན་ཏན་ནི། །ཡོན་ཏན་ནང་ན་ཡོན་ཏན་མཆོག །མི་ཆོས་གཙང་མའི་སྙིང་
པོ་སྟེ། །མང་དུ་བསྟོད་པས་ཅི་ཞིག་བྱ། །གང་ཞིག་ཇི་ལྟར་ཁས་འཆེས་པ། །
འགྱུར་བ་མེད་དོ་དམ་བཅའ་བརྟན། །དམ་བཅའ་བརྟན་ན་རང་དོན་འགྲུབ། །
གཞན་གྱིས་འདི་ཡི་ཚིག་གཟུང་འོས། །ལེགས་པར་དཔྱད་ནས་ཁས་འཆེས་པ། །
བསྐལ་པའི་མཐའ་ཡང་གཏོང་མི་རུང་། །དམ་བཅའ་ཉམས་པས་ཅི་འཇིགས་པ། །
དེ་ཙམ་རྒྱལ་ཁྲིམས་ཀྱིས་མི་འཇིགས། །གཏམ་དང་མནའ་ལ་མི་རྩི་བའི། །མི་དེ་
ཁྲོལ་ཚགས་ཇི་བཞིན་དུ། །བཟང་པོའི་བཅུད་ཀྱིས་དབེན་པ་ཡང་། །རྟགས་དེ་
ཁོ་ནས་ཡང་དག་ངེས། །འདི་འདྲའི་མི་ལ་ལྷ་དང་དཔལ། །ལྗོན་ཤིང་བསྐམ་
པའི་གྲིབ་བཞིན་དུ། །གཞན་དང་གཞན་དུ་བྱོལ་བ་ལ། །ཐེ་ཚོམ་ཙམ་ཡང་སྲིད་
མ་ཡིན། །དམ་བཅའ་ཅི་ཙམ་བརྟན་གྱུར་པ། །དེ་དང་དེ་ཙམ་ཡིད་རྟོན་གནས། །
ཡིད་རྟོན་གནས་སུ་ཅི་རུང་བ། །དེ་ལྟར་ལྷ་དང་དཔལ་ཀྱང་གནས། །དམ་པ་
རྣམས་ཀྱིས་སྨྲས་ཟིན་ཚིག །དོན་ཆེན་མེད་ཀྱང་ལྡོག་དཀའ་ན། །དོན་ཆེན་ལྡན་
དང་མནའ་བོར་བའི། །ཚིག་ལ་ལྡོག་པ་ག་ལ་སྲིད། །དམན་པ་རྣམས་ལ་སྲོག་
ཕོངས་པ། །དེ་བཞིན་མཆོག་ལ་དམ་བཅའ་ཕོངས། །དམན་པས་དམ་བཅའ་
དོར་བ་ལ། །མཆོག་རྣམས་ཤིན་ཏུ་ངོ་མཚར་བྱེད། །མཆོག་རྣམས་ཀྱི་ནི་དམ་
327



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
=
བཅའི་དོན། །སྲོག་གཏོང་བ་ལ་དམན་པ་རྣམས། །ངོ་མཚར་བྱེད་ཀྱང་དམ་
བརྟན་ལ། །ཡོན་ཏན་ཆེ་བར་མི་སེམས་ཀྱང་། །དམན་པ་རྣམས་ཀྱི་རྒྱུད་སྤངས་
ནས། །དམ་པའི་རྒྱུད་ལ་རྟག་གནས་པ། །དམ་བཅའ་བརྟན་པ་ཞེས་བྱ་བའི། །
ཡོན་ཏན་འཇིག་རྟེན་ཆེ་བའི་རྒྱན། །འདི་ནི་བདག་ལ་འདི་ལྟར་དུ། །ཕན་
འདོགས་བྱེད་པོ་ཡིན་སྙམ་དུ། །བྱས་པ་ཤེས་པས་དྲིན་གཟོ་བ། །ཡ་རབས་སྤྱོད་
པ་མཚོན་པའི་སྒོ། །ཕན་གནོད་བྱས་པ་མི་ཤེས་པ། །དེ་ལ་ལན་དུ་སེམས་པ་མེད། །
དེ་ཕྱིར་འཕགས་རྣམས་མ་གཏོགས་པ། །འདི་ལ་ཕན་གནོད་སུ་ཡིས་རྩོམ། །ཕན་
དང་གནོད་ལན་གོ་བཟློག་མཁན། །མི་རུ་བརྟགས་ཀྱང་འདྲེ་ཡིན་ན། །དེ་ལ་
སྤྱོད་ལམ་བསྟུན་པ་ཅི། །ལྟ་བ་ཙམ་ཡང་སུ་ཞིག་འདོད། །དམ་པའི་སྐྱེས་བུ་
མཆོག་རྣམས་ནི། །བྱས་པ་ཆུང་ཡང་དྲིན་གཟོ་ཆེ། །འདི་འདྲའི་ཡོན་ཏན་ལྡན་
གྱུར་ན། །ཡོན་ཏན་ཆེན་པོ་གཞན་ཀྱང་བདོག །གང་ཞིག་བྱས་པ་མི་གཟོ་བ། །
དེ་ལ་བློ་མེད་ཟུང་ཐུབ་དང་། །ཁྲེལ་དང་བག་ཡོད་དྲང་པོ་སོགས། །ཡོན་ཏན་
གཞན་ཀྱང་ཇི་ལྟར་ཡོད། །བྱས་པར་ཤེས་ཤིང་དྲིན་བཟོ་བའི། །མི་ལ་དཔལ་
མགོན་གནས་ཞེས་གྲགས། །ཡོན་ཏན་འདི་ལས་ཡོན་ཏན་གཞན། །མཚོན་པར་
བྱས་པས་མི་དེ་མཛེས། །གཞན་ལ་ཕན་པར་བརྩོན་པ་དེ། །རང་ཉིད་ཕུན་སུམ་
ཚོགས་པའི་རྒྱུ། །དཔལ་དང་འབྱོར་བ་རྒྱ་ཆེ་བ། །འདི་ལས་འཁྲུངས་ཤིང་འདི་
ཡིས་འགུགས། །རང་དོན་ཆེས་ཆེར་གཉེར་བ་དེ། །དང་པོ་དཔོན་དུ་གྱུར་ན་
ཡང་། །དེ་བས་ཇེ་དམའ་དག་ཏུ་འགྱུར། །རི་གཟར་བོ་ཡི་འབབ་ཆུ་བཞིན། །
གཞན་ལ་ཕན་པ་ལྷུར་ལེན་པ། །དང་པོ་བྲན་དུ་གྱུར་ན་ཡང་། །དེ་བས་ཇེ་
328



ཆོས་ཚན་བཅུ་གཉིས་པ། ལུགས་ཀྱི་བསྟན་བཅོས་ལྷ་དང་དཔལ་འདུ་བའི་ནོར་བུ།
མཐོར་ཕྱིན་གྱུར་ཏེ། །གཡུ་འབྲུག་མཁའ་ལ་འགྲོ་བ་བཞིན། །སྐྱེ་བོ་བླུན་པོ་རང་
དོན་ལ། །ཆགས་པས་རང་དོན་ཁོ་ན་གཉེར། །རང་དོན་ཅི་ཡང་མི་འགྲུབ་
པའམ། །འགྲུབ་ཀྱང་རྒྱ་ཆེར་འགྲུབ་པ་དཀའ། །སྐྱེ་བོ་མཁས་པ་རང་དོན་ལ། །
ཆགས་ཀྱང་གཞན་དོན་གཙོ་བོར་གཉེར། །གཞན་དོན་གཉེར་བའི་ཤུགས་ལ་ནི། །
རང་དོན་ཤིན་ཏུ་ཕུན་སུམ་ཚོགས། །འདི་དང་ཕྱི་མར་རང་གི་དོན། །ཤིན་ཏུ་རྒྱ་
ཆེར་འགྲུབ་འདོད་ན། །གཞན་དོན་གཉེར་བ་ཐབས་སུ་བཟང་། །ཐབས་འདི་
རྒྱལ་སྲས་རྣམས་ཀྱིའང་ལམ། །སྐྱབས་འོས་ཡོན་ཏན་ལྡན་པ་ལ། །བདེན་པའི་
གནས་དང་དེའི་བྱེ་བྲག །རྒྱུ་འབྲས་མི་བསླུའི་འཇུག་ལྡོག་ལ། །ཡིད་ཆེས་དད་པ་
ཞེས་བྱའོ། །དད་པ་ཆོས་ཀྱི་རྩ་བ་སྟེ། །དད་ལས་བསོན་ནམས་ཚོགས་འཕེལ་
ཞིང་། །བསོད་ནམས་ཅན་ལ་ཡ་རབས་ཀྱི། །སྤྱོད་པ་ཀུན་གྱིས་ངང་གིས་གནས། །
དད་པས་རྒུད་པ་ཕྱིར་ལ་འདོར། །དད་པ་ཡིད་བཞིན་ནོར་བུ་སྟེ། །ཇི་ལྟར་
བསམ་པ་འགྲུབ་བྱེད་པའོ། །སངས་རྒྱས་ཆོས་དང་དགེ་འདུན་གསུམ། །ནམ་
ཡང་མི་བསླུའི་སྐྱབས་གནས་ཡིན། །སྐྱབས་དེའི་ཡོན་ཏན་ཚད་མེད་ལ། །ཡིད་
ཆེས་གུས་པ་རྟག་ཏུ་བྱ། །དཀར་ནག་ལས་ཀྱི་འབྲས་བུ་ནི། །ནམ་ཡང་ཆུད་མི་ཟ་
བར་སྨིན། །དེ་ཕྱིར་རང་ལ་རང་བརྩེ་ན། །ལས་འབྲས་བླང་དོར་ཞིབ་ཏུ་བྱ། །
འདི་ནི་ལས་ཀྱི་ས་ཡིན་ལ། །འདི་ནས་ཕ་རོལ་འབྲས་བུའི་ས། །དེ་ཕྱིར་རང་
དབང་ཡོད་དུས་འདིར། །དགེ་བའི་ས་བོན་འདེབས་པར་གྱིས། །སྣ་ཚོགས་སྐྱེ་
བོའི་བདེ་སྡུག་ལྟོས། །འདི་ཡི་རྒྱུ་ནི་ལས་ཡིན་ཞེས། །བདེན་པར་སྨྲ་བས་ལེགས་
གསུངས་ན། །སུ་ཞིག་ལས་འབྲས་བསམ་མི་བྱེད། །དཀོན་མཆོག་གསུམ་དང་
329



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
=
བདེན་པ་བཞིར། །ཡིད་ཆེས་པ་ཡི་དད་པ་ནི། །རྙེད་ན་རྙེད་པའི་མཆོག་ཡིན་ཏེ། །
ཨེ་མ་བཟང་པོའི་བསོད་ནམས་འབྲས། །བདག་གི་ལོངས་སྤྱོད་འཆང་གྱུར་ཀྱང་། །
དབང་མེད་ཤུལ་དུ་ལུས་ཏེ་འགྲོ། །དེ་བས་གཏོང་ཕོད་བློ་སྐྱེད་ལ། །འདི་ཕྱིའི་
ཕུན་སུམ་ཚོགས་པ་བསྒྲུབ། །གཏོང་བ་ཆུང་ཡང་འབྲས་བུ་ཆེ། །ལོངས་སྤྱོད་ཆེ་
ཡང་ཕན་པ་ཆུང་། །སྔོན་ཆད་བྱིན་པས་འདིར་འབྱོར་ཀྱང་། །འདིར་མ་བྱིན་ན་
ཕྱི་མར་དབུལ། །བསགས་དང་བསྲུང་དང་བརླག་པ་ཡི། །ནོར་ལ་ཉེས་པ་ཤིན་
ཏུ་མང་། །ས་གཞི་ནོར་གྱིས་གང་ན་ཡང་། །སྐྱེ་བོའི་འདོད་པ་ངོམ་མི་འགྱུར། །
ཟས་ནོར་གནས་མལ་ཙམ་ཞིག་ལས། །ལྷག་མ་ཕན་མེད་སྡུག་བསྔལ་རྒྱུ། །གཏོང་
བས་འདི་དང་ཕྱི་མར་ཡང་། །ནོར་རྣམས་ཆེར་འཕེལ་དབྱར་ཆུ་བཞིན། །གཏོང་
བས་ཚེ་དང་གྲགས་པ་འཕེལ། །གཏོང་བས་དཔལ་དང་བདེ་བ་འཕེལ། །གཏོང་
བ་འདི་ནི་འཕེལ་བའི་སྒོ། །ཡིན་ཀྱང་སྐྱེ་བོས་ཟད་པར་དོགས། །མི་གཏོང་ཤིན་
ཏུ་བསགས་པ་ཡི། །ཞེ་ཕུགས་བརྟག་ན་དུད་འགྲོ་འདྲ། །གཡོ་ཞིང་སྙིང་པོ་མེད་
པ་ཡི། །ནོར་ལས་སྙིང་པོ་ཅིས་མི་ལེན། །མ་གཏོང་སྤྱད་པར་མ་བྱས་པའི། །
རྒྱལ་སྲིད་འབྱོར་བ་གཡོ་ལ་ལྟོས། །ཟན་སྐྱ་ཁམ་གཅིག་གིས་ཉོས་པའི། །འཁོར་
བསྒྱུར་དཔལ་དེ་ཅིས་མ་བསྒྲུབས། །དེ་ལྟར་བློ་ལྡན་ཟུང་ཐུབ་དེས། །ཁྲེལ་དང་
བག་ཡོད་པའི་ཚུལ་གྱིས། །དྲང་དང་དམ་བརྟན་གཞི་གཟུང་ནས། །བྱས་པ་ཤེས་
ཤིང་ཕན་པར་བརྩོན། །དད་དང་གཏོང་བའི་ཤུགས་བསྐྱེད་ན། །འདི་དང་ཕྱི་
མའི་གནས་སྐབས་སུ། །ཚེ་རིང་བ་དང་ནད་མེད་དང་། །ཡིད་དུ་འོང་དང་
འབྱོར་ལྡན་དང་། །ཀུན་གྱིས་བཀུར་ཞིང་བསྔགས་པ་དང་། །དབུ་འཕང་མཐོ་
330



ཆོས་ཚན་བཅུ་གཉིས་པ། ལུགས་ཀྱི་བསྟན་བཅོས་ལྷ་དང་དཔལ་འདུ་བའི་ནོར་བུ།
ཞིང་མངའ་ཐང་རྒྱས། །མཐའ་བཞི་ལས་རྒྱལ་ལས་ཤུགས་དང་། །སྟོབས་མཐུ་
ནུས་པ་མེ་ལྟར་འབར། །བདེ་དང་ཡིད་བདེའི་དཔལ་རྣམས་ཀུན། །རྟག་ཏུ་
མདུན་ན་གནས་བཞིན་པར། །སྙན་གྲགས་ལྷ་ཡི་རྔ་བོ་ཆེ། །འཇིག་རྟེན་འདི་ན་
ཁྱབ་པར་སྒྲོགས། །དེ་ཕྱིར་ལྷ་དང་དཔལ་རྣམས་ཀུན། །གང་གི་རྒྱུད་ལ་གནས་
འདོད་པས། །ཀུན་སློང་གིས་བསྐུལ་འདི་ལྟ་བུ། །སྡེབ་སྦྱོར་སྤང་སྟེ་ལེགས་པར་
བྲིས། །བདག་གིས་རྒྱལ་དང་རྒྱལ་སྲས་དང་། །དམ་པ་རྣམས་ཀྱི་ལེགས་བཤད་
ལ། །འདྲིས་པས་ལེགས་པ་སྨྲ་བ་ནི། །བྲག་ཆ་བཞིན་དུ་བརྗོད་ལ་མཁས། །འོན་
ཀྱང་ཐོག་མེད་ངན་གོམས་ཀྱིས། །བསླད་ཕྱིར་ལེགས་པར་སྤྱོད་པའི་ཆ། །ཤིན་ཏུ་
ཕྲ་ཡང་ལེགས་སྤྱོད་ལ། །བཟང་པོར་མཐོང་བ་ཙམ་དུ་ཟད། །དེ་ཕྱིར་སྐྱེ་བོ་ཡ་
རབས་ཀྱི། །སྤྱོད་པ་གང་གིས་སྤྱོད་པ་ལ། །ཤིན་ཏུ་ཡི་རང་ཉིད་གྱུར་ཕྱིར། །
གཞན་ཀུན་འདི་འདྲའི་ཚུལ་བཟང་ལ། །གཞུག་པར་འདོད་པའི་བརྩེ་བ་དང་། །
བློ་ལྡན་གང་གིས་བསྐུལ་བའི་རྒྱུས། །སྐྱེ་བོའི་ལུགས་ཀྱི་བསྟན་བཅོས་ལས། །ཅུང་
ཟད་བསྡུས་ཏེ་བརྗོད་པ་ལགས། །འདི་ཡི་དགེ་བས་འགྲོ་ཀུན་ལ། །བཟང་པོའི་
ཡོན་ཏན་རྣམ་པ་བཅུ། །འབད་པ་མེད་པར་ཞུགས་ནས་ཀྱང་། །ལྷ་དང་དཔལ་
གྱིས་བརྒྱན་པར་ཤོག །
ཅེས་པ་འདི་ཡང་ཡ་རབས་བཟང་པོའི་ལུགས་ཀྱི་སྲོལ་དྲི་མ་མེད་པ་ལ་དགའ་ཞིང་དང་
དུ་ལེན་པར་འདོད་པའི་སྐལ་བ་བཟང་པོའི་ཡོན་ཏན་གྱིས་ཕྱུག་པ་རྒྱ་མཁར་དཀོན་མཆོག་་་
གིས་འདི་འདྲ་བ་ཞིག་ཕྲིས་ཞེས་བསྐུལ་ངོར་འཇམ་དཔལ་དགྱེས་པའི་རང་མདངས་ཞེས་་་་་
འབོད་པས་རྫོང་གསར་བཀྲ་ཤིས་ལྷ་རྩེར་བྲིས་པ་མངྒ་ལཾ། དགེའོ། ། དགེའོ། །དགེའོ། །
331



-
-
ཆོས་ཚན་བཅུ་གསུམ་པ། །
༄༅། །དམ་པ་ཆོས་ལུགས་ཀྱི་མེའི་བསྟན་
བཅོས་ཐར་ལམ་གསལ་བའི་སྒྲོན་མེ་
ཞེས་བྱ་བ་བཞུགས་སོ། །
（རྩོམ་པ་པོའི་མཛད་རྣམ་ཉུང་བསྡུས】
གཡེར་གཤོང་མཁན་ཆེན(འདི་པའི་སྐུ་ཕྲེང་དང་པོ་སྟེ་གཡེར་གཤོང་འཇམ་དབྱངས་་
བློ་གྲོས་ཀྱིས1696ལོར་གཡེར་གཤོང་བསམ་གཏན་ཆོས་འཕེལ་གླིང་ཕྱག་བཏབ་པས་མཚན་
ལ་གཡེར་གཤོང་མཁན་ཆེན་ཐོགས)ནོ་མོན་ཧན་ངག་དབང་བློ་བཟང་བསྟན་འཛིན་རྒྱ་མཚོ་
ནི། མདོ་སྨད་རེབ་གོང་ཤ་སྦྲང་ཞེས་པའི་ཡུལ་གྱི་འབྲོག་སྡེ་ཞིག་ཏུ། ཡབ་བསོད་ནམས་
རྒྱལ་དང་། ཡུམ་བཀྲ་ཤིས་སྐྱིད་གཉིས་ཀྱི་སྲས་སུ་སྤྱི་ལོ1882ལོར་སྐུ་འཁྲུངས།
ཐར་ཤུལ་ཆོས་སྐྱོང་རྒྱ་མཚོས་གཡེར་གཤོང་འཇིགས་མེད་ཕུལ་བྱུང་བའི་སྤྲུལ་སྐུར་ངོས་
འཛིན་མཛད་དེ། དགུང་ལོ་ལྔ་པར་གདན་སར་ཕེབས། རྗེ་ཕུན་ཚོགས་བསྟན་འཕེལ་
ཡོངས་འཛིན་དུ་བསྟེན་ནས། ཡི་གེའི་འབྲི་ཀློག་དང་ཆོས་སྤྱོད་སོགས་ལ་སྦྱངས། དེ་ནས་
རྗེ་བཙུན་རིན་ཆེན་རྡོ་རྗེའི་དྲུང་དུ་རབ་ཏུ་བྱུང༌། མཚན་བློ་བཟང་བསྟན་པའི་རྒྱལ་མཚན་
དུ་གསོལ། ཡོངས་འཛིན་དེ་ཉིད་ལས་དཔལ་རྡོ་རྗེ་འཇིགས་བྱེད་ཀྱི་དབང་སྟ་གོན་དང་
བཅས་པ་ཞུས། མི་བསྐྱོད་རྡོ་རྗེ་ཞེས་པའི་གསང་མཚན་གནང་། དགུང་ལོ་བདུན་པ་ནས་
སུམ་རྟགས་དང་སྒྲ་སྙན་ངག་སོགས་ཐུན་མོང་གི་རིག་གནས་གསན་སྦྱོང་གི་དབུ་བརྩམས།
དགུང་ལོ་བརྒྱད་པར་ཤར་སྐལ་ལྡན་བསྟན་པའི་རྒྱལ་མཚན་གྱི་དྲུང་དུ་སླར་ཡང་བར་མ་རབ་
332



ཆོས་ཚན་བཅུ་གསུམ་པ། དམ་པ་ཆོས་ལུགས་ཀྱི་མེའི་བསྟན་བཅོས་ཐར་ལམ་གསལ་བའི་སྒྲོན་མེ།
བྱུང་དང་དགེ་ཚུལ་གྱི་སྡོམ་པ་ཞུས། ཆོས་གྲྭར་ཞུགས་ཏེ་རྗེ་དོན་གྲུབ་རྒྱ་མཚོ་ལས་བསྡུས་གྲྭ་
བློ་རྟགས་སོགས་ལ་སྦྱངས། རྗེ་ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོ་དང་གྲུབ་
དབང་འཇིགས་མེད་བསམ་གཏན་རིན་པོ་ཆེ་རྣམ་གཉིས་ལས་གདུགས་དཀར་གྱི་དབང་དང་།
ལེགས་ལྡན་མཆེད་གསུམ་གྱི་རྗེས་གནང་། འཇིགས་བྱེད། བདེ་མཆོག་ལྷ་ལྔ། ཀུན་རིག
ཐུགས་རྗེ་ཆེན་པོའི་དབང་བཅས་དབང་དང་རྗེས་གནང་གི་སྐོར་མང་དུ་གསན། དགུང་ལོ་
ཉི་ཤུ་ཙམ་ལ་རྗེ་བསྟན་པའི་རྒྱལ་མཚན་གྱི་དྲུང་དུ་བསྙེན་རྫོགས་ཀྱི་སྡོམ་པ་བཞེས། སྔ་རྗེས་
སུ་ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོ་དང་། དྲུང་ཆེན་འཕྲིན་ལས་རྒྱ་མཚོ།
བླ་ཁོ་རྡོ་རྗེ་འཆང་ཨ་བྷྱ། ། གུང་ཐང་བློ་གྲོས་རྒྱ་མཚོ་སོགས་མཁས་གྲུབ་ཀྱི་སྐྱེས་བུ་མང་པོ་
བསྟེན་ནས། མདོ་སྔགས་ཀྱི་ཟབ་ཆོས་མང་དག་གསན་ཅིང་། སྒྲ་སྙན་ངག་དང་གསོ་རིག་
སྡེབ་སྦྱོར་སོགས་ཐུན་མོང་རིག་གནས་ཀྱི་སྐོར་ལའང་མཁས་པར་སྦྱངས། ཁྱད་པར་དུ་
བསྡུས་གྲྭ། བློ་རྟགས། དབུ་ཕར་གྱིས་གཙོས་པའི་གཞུང་སོ་སོ་ཆོས་གྲྭར་བརྒལ་བརྟགས་
ཀྱིས་གཏན་ལ་ཕབ་པས། བཀའ་པོད་ཆེན་པོ་རྣམས་ཀྱི་དགོངས་དོན་རིག་པས་འབྱེད་པ་ལ་
འགྲན་ཟླ་མེད་པར་གྱུར། རི་བོ་བཀྲ་ཤིས་འཁྱིལ་དང་། སྒོ་དམར་དགའ་ལྡན་ཕུན་ཚོགས་
གླིང་། རོང་བོ་ཐོས་བསམ་གླིང་སོགས་དང་། ཡུལ་གཞན་དག་ཏུའང་ཕེབས་ནས་གདུལ་བྱ་
ཤིན་ཏུ་མང་པོ་ལ་དབང་དང་རྗེས་གནང་ཁྲིད་སོགས་དཔག་ཏུ་མེད་པ་བསྩལ། བཀའ་
འགྱུར་གྱི་ལུང་སྩོལ་སྐབས་ཉིན་རེར་པོད་གཉིས་གསུམ་རེ་སྩོལ་ཐུབ་ཅིང་། རབ་བྱུང་དང་
བསྙེན་རྫོགས་ཀྱི་སྡོམ་པ་གནང་བའང་གྲངས་ཀྱིས་མི་ཟིན། སྤྱི་ལོ1936ལོར་སྐུ་འབུམ་
བྱམས་པ་གླིང་དུ་པཎ་ཆེན་ཆོས་ཀྱི་ཉི་མ་དང་མཇལ། པཎ་ཆེན་ཆོས་ཀྱི་ཉི་མས་རྗེ་འདི་པར་
ནོམ་ཆི་མཁན་པོ་ངག་དབང་ཕུན་ཚོགས་ཞེས་པའི་ཆོ་ལོ་དང་། བཀའ་ཤོག་ཐམ་ག་ཅན།
དབུ་ཞྭ་སོགས་མཁན་ཆས་ཆ་ཚང་བཅས་བསྩལ། སྤྱི་ལོ1938ལོར་རྐང་ཚ་དགོན་དར་རྒྱས་
གླིང་ཕྱག་འདེབས་མཛད་ཅིང་། གསོ་སྦྱོང་སོགས་འདུལ་བའི་ཕྱག་བཞེས་ལེགས་པར་
བཙུགས། གསུང་ལས་སྐྱེས་པའི་སློབ་མའང་མདོ་སྨད་དང་སོག་ཡུལ་ལ་སོགས་པར་མང་པོ་
333



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
-
-
བྱུང་།
འདི་པའི་བརྩམས་ཆོས་ལ། རྗེའི་ལམ་རིམ་ཆུང་ངུའི་ཟིན་བྲིས། ལམ་རིམ་ཆུང་ངུའི་
ས་བཅད། སྙན་བརྒྱུད་ཀྱི་མན་ངག་སེམས་སྦྱོང་རིན་ཆེན་དབང་གི་རྒྱལ་པོ། མེའི་བསྟན་
བཅོས་ཐར་ལམ་གསལ་བའི་སྒྲོན་མེ། ལྕགས་ཀྱི་བསྟན་བཅོས་ལེགས་བཤད་དགོས་འདོད་
འགུགས་པའི་ལྕགས་ཀྱུ། རིན་པོ་ཆེའི་བསྟན་བཅོས་ལེགས་བཤད་དབང་གི་རྒྱལ་པོ་སོགས་
པོ་ཏི་གསུམ་བཞུགས་པ་ལས། ཁག་ཅིག་རེབ་གོང་ཤ་སྦྲང་གི་སྒར་སོ་མ་ཕུན་ཚོགས་ཆོས་
གླིང་དུ་པར་དུ་བརྐོས་ཡོད།
དགུང་ལོ་བདུན་ཅུ་པར་རྒྱ་གར་འཕགས་པའི་ཡུལ་ལ་མཇལ་སྐོར་དུ་ཕེབས། དགུང་
ལོ་དོན་གསུམ་པ་སྟེ། སྤྱི་ལོ1954ལོར་རྒྱ་གར་ནས་ཕྱིར་ཕེབས་པའི་ལམ་དུ་རྒྱལ་རྩེ་རུ་སྐུ་
གཤེགས། །
༄༅། །ཡེ་ཤེས་འོད་ཀྱི་སྣང་བ་ཡིས། །མ་རིག་མུན་པ་སེལ་མཛད་པ། །ཐུབ་པ་
སྒྲོན་མེ་རྣམས་ལ་འདུད། །ཐུགས་རྗེས་འགྲོ་ཀུན་རྗེས་སུ་ཟུངས། །སྣུམ་གྱིས་རབ་
བཟུང་སྡོང་བུ་ལས། །མེ་ཡི་འོད་ཟེར་མཆེད་པ་བཞིན། །དད་པ་བརྟན་ན་དེའི་
རྒྱུད་ལ། །ཆོས་ཀྱི་སྣང་བ་རྒྱས་པར་འགྱུར། །རིན་ཆེན་སྒྲོན་མ་བསྟེན་བྱས་ན། །
མུན་པ་སེལ་ཞིང་སྣང་བ་གསལ། །དེ་བཞིན་དམ་པའི་བཤེས་ལ་བསྟེན། །གཏི་
མུག་མུན་སེལ་ཤེས་རབ་གསལ། །མུན་འཐིབ་བྱུང་ཚེ་སྒྲོན་མེ་སྦར། །འོད་ལ་
བརྟེན་ནས་གང་འདོད་རྩོམ། །མི་ཤེས་སྐབས་སུ་བཤེས་གཉེན་བསྟེན། །དེ་ནས་
ཐོས་བསམ་གང་འདོད་རྩོམ། །སྒྲོན་མེའི་འོད་ནི་ཆེས་གསལ་ཡང་། །ལོང་བ་
རྣམས་ལ་ཕན་མི་འགྱུར། །བཤེས་གཉེན་ཉི་མ་གསལ་གྱུར་ཀྱང་། །དད་བརྩོན་
མིག་བྲལ་ཅི་སྟེ་ཕན། །སྣང་གསལ་ལྡན་ན་མཚན་མོ་ཡང་། །མི་དག་དགའ་
334



ཆོས་ཚན་བཅུ་གསུམ་པ། དམ་པ་ཆོས་ལུགས་ཀྱི་མེའི་བསྟན་བཅོས་ཐར་ལམ་གསལ་བའི་སྒྲོན་མེ།
-
-
བཞིན་བྱ་བ་བྱེད། །དམ་པའི་མགོན་དང་བཅས་པའི་སྐབས། །ཆོས་བཞིན་སྤྱོད་
ལ་དགའ་བར་བྱ། །སྒྲོན་མེའི་སྡོང་བུ་བཙུགས་པ་དེ། །བཅོས་བསྐྱར་མང་ན་
འགྱེལ་བའི་རྒྱུ། །དད་པ་གསར་སྐྱེས་སྡིག་གྲོགས་ཀྱིས། །བསྒྱུར་བ་མང་ན་འགྱུར་
བའི་རྒྱུ། །མུན་པར་ཆུད་བའི་སེམས་ཅན་ལས། །ནོར་བུའི་སྒྲོན་ཐོགས་ལུས་ཅན་
ཉུང་། །འགྲོ་དྲུག་གནས་ན་རྟེན་མང་ཡང་། །དལ་འབྱོར་ཐོབ་པའི་ལུས་རྟེན་
དཀོན། །སྣང་གསལ་མིག་བཅས་འཕྲལ་ཡུན་གྱི། །བྱ་བ་ཀུན་ལ་དོན་དང་བཅས། །
དལ་འབྱོར་ཚང་ན་རྟེན་དེ་ཡིས། །མངོན་མཐོ་ངེས་ལེགས་དོན་ཆེན་འགྲུབ། །
རླུང་ཆེན་ལྡང་བའི་སར་བཞག་པའི། །མར་མེ་ཡུན་རིང་གནས་མི་འགྱུར། །འཆི་
རྐྱེན་མི་འགྱུར་དཀོན་པའི་ཁྲོད། །ཚེ་སྲོག་འདི་ནི་འཇིག་པར་སླ། །མར་ཁུའི་
མང་ཉུང་ཨ་ལོ་ཀེ །གནས་ཡུན་རིང་ཐུང་དེ་ལ་བརྟག །ཚེ་སྲོག་ཡུན་རིང་གནས་
མི་གནས། །སྔོན་གྱི་ལས་དང་རྐྱེན་ལ་བརྟེན། །ཇི་ཙམ་རིང་ཡང་ཚེ་སྲོག་ནི། །
བསོད་ནམས་ཚད་བཞིན་དེ་ཙམ་སྟེ། །སྣང་འོད་གནས་ཡུན་དཔྱད་པ་ན། །སྣོད་
ཀྱི་ཚད་བཞིན་དེ་ཙམ་མོ། །སྣུམ་དང་མེ་ཡི་རྐྱེན་བྱས་ནས། །མར་མེའི་སྡོང་བུ་
རྣམ་པར་སྲེག །ལས་ཉོན་དབང་གིས་དམྱལ་བའི་འགྲོ། །བཟོད་དཀའི་ཚ་གྲང་
གདུང་བས་གཟིར། །སྡོང་བུའི་ཁོང་ནས་མེ་འབར་ཚེ། །དུ་བ་ཚིལ་ཚིལ་ཚ་ཚ་
འཕྲོ། །ཡི་དྭགས་བྱོལ་སོང་མ་རུངས་རྣམས། །ལུས་ལས་མེ་སྟག་རྣག་ཁྲག་
འབྱུང་། །མུན་པའི་དཔུང་གིས་མི་བརྫི་བ། །སྣང་བྱེད་སྒྲོན་མ་བསྟེན་པས་འོང་། །
ངན་འགྲོའི་མུན་པར་མི་ལྟུང་བའི། །ཐབས་ལ་མཆོག་གསུམ་རིན་ཆེན་བསྟེན། །
འོད་ལ་བསྟེན་ན་སྣང་བ་སྟེ། །སྣང་བ་མ་བསྟེན་མུན་པར་འཇུག །དགེ་དང་
335



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྡིག་པའི་ལས་འབྲས་ཀྱིས། །བདེ་འགྲོ་ངན་འགྲོ་སོ་སོར་སྣང་། །རྨོངས་པས་
ཟིལ་མནན་སྐྱེ་བོ་རྣམས། །མཛེས་པའི་གཟུགས་ལ་ཆགས་པས་ཕོངས། །མུན་
ཁྲོད་གནས་པའི་བྱ་མ་ལེབ། །སྒྲོན་མེ་མཐོང་བས་སྲེག་ལ་ལྟོས། །མིག་ལྡན་མར་
མེ་ཡོད་པ་ཡིས། །གཟུགས་རྣམས་མཐོང་བ་ཇི་བཞིན་དུ། །དགེ་སྡིག་ལས་རྣམས་
ཐོས་པ་ཡིས། །ཤེས་པར་གསུངས་པས་བླང་དོར་བྱ། །ཇི་ལྟར་སྣུམ་ནི་མ་ཟད་
བར། །མར་མེ་སྡོང་བུ་མེ་ཡིས་སྲེག །དེ་བཞིན་ལས་ནི་མ་ཟད་བར། །འགྲོ་ལྔ་
སྡུག་བསྔལ་མེ་ཡིས་གདུངས། །སྣང་གསལ་འོད་ཀྱིས་ཡོངས་བཟུང་བའི། །
གནས་དེ་འབད་པས་བསྟེན་པ་ལྟར། །ཐར་བའི་ཁང་བཟང་ཉམས་དགའ་བ། །
བསྟེན་ཕྱིར་བསླབ་གསུམ་བྱི་དོར་འཚལ། །བྱང་ཆུབ་སེམས་ཀྱི་རྩི་མར་དེ། །
མཁྱེན་མཆོག་སྒྲོན་མ་འབར་བའི་རྒྱུ། །དེ་ཕྱིར་རིན་ཆེན་སེམས་མཆོག་དེ། །ཐོབ་
བའི་ཐབས་དང་མི་གཏོང་གཅེས། །ཕྱིན་དྲུག་བསྡུ་བཞིའི་སྒྲོན་འོད་ཀྱིས། །འགྲོ་
ལ་ཕན་བདེའི་སྣང་བ་སྟེར། །བློ་མཆོག་རྣམས་ཀྱི་སྤྱོད་པ་ལ། །དགའ་བཞིན་
འཇུག་པ་ཨེ་མ་རྨད། །ཇི་ལྟར་རླུང་མེད་མར་མེ་ནི། །མི་གཡོ་སྣང་འོད་གཟུགས་
རྣམས་གསལ། །བྱིང་རྒོད་སྐྱོན་བྲལ་ཞི་གནས་བརྟན། །སེམས་ལ་དབང་བསྒྱུར་
མངོན་ཤེས་གསལ། །མཚན་མོ་མུན་པ་སེལ་འདོད་པས། །སྒྲོན་མེའི་འོད་བསྟེན་
ཐབས་སུ་བཟང་། །མ་རིག་མུན་པ་སེལ་འདོད་པས། །དེ་ཉིད་རྟོགས་པའི་ཤེས་
རབ་བཙལ། །ཚིལ་བུ་སྡོང་བུ་ཟུང་འབྲེལ་བའི། །མེ་ཡིས་མུན་པ་སེལ་བ་ལྟར། །
ཐབས་ཤེས་ཟུང་དུ་འབྲེལ་བ་ཡི། །ལམ་གྱིས་སྲིད་ཞིའི་རྒུད་པ་སེལ། །མར་མེ་
སྐད་ཅིག་དང་པོ་ཙམ། །ཕྲད་པས་སྲེག་མིན་དེ་མེད་མིན། །ཅེས་སོགས་དཔེ་
336



ཆོས་ཚན་བཅུ་གསུམ་པ། དམ་པ་ཆོས་ལུགས་ཀྱི་མེའི་བསྟན་བཅོས་ཐར་ལམ་གསལ་བའི་སྒྲོན་མེ།
，
བཞིན་ཚོགས་གཉིས་ལམ། །ཡང་ཡང་བསྟེན་པས་སངས་རྒྱས་འགྲུབ། – །ལན་
ཅིག་སྒྲོན་མེ་སྦར་ལེགས་ན། །དེ་ནས་ངང་གིས་འབར་བར་འགྱུར། །དབང་ཡང་
ལན་ཅིག་ཐོབ་ལེགས་ན། །ས་ལམ་རྟོགས་པ་བདེ་བླག་འདྲེན། །གསལ་བྱེད་ཡུན
རིང་གནས་འདོད་ན། །སྡོང་བུའི་ཡུ་བ་བརྟན་པ་གཅེས། །གསང་སྔགས་དངོས་
གྲུབ་འཕེལ་རྒྱས་འདོད། །རྩ་བ་དམ་ཚིག་བརྟན་ལ་རག །ལོ་སྟོང་གནས་པའི་
མུན་པ་དེ། །མར་མེ་གཅིག་གིས་སེལ་བ་ལྟར། །བསྐལ་བརྒྱར་བསགས་པའི་སྡིག་
ལྟུང་ཡང་། །གསང་སྔགས་རྒྱལ་པོ་གཅིག་གིས་འཇོམས། །མར་མེའི་སྣང་བ་
འདོད་པ་ན། །དེ་ཡི་རྒྱུ་ཚོགས་ཚང་ལ་འབད། །བསོད་ནམས་ཚོགས་ཆེན་རྫོགས་
འདོད་པས། །ཚོགས་ཀྱི་ཞིང་ལ་ནན་ཏན་འབད། །ཇི་ལྟར་མར་མེ་རང་འོད་
དང་། །དབྱེར་མེད་མུན་པ་འཇོམས་པ་བཞིན། །ཆོས་ཉིད་རང་སེམས་རོ་གཅིག་
པར། །ཡེ་ཤེས་ཚོགས་རྫོགས་ཆོས་སྐུར་བསླབ། །མར་མེ་རླུང་སྐྱོད་ཤེལ་གོང་དུ། །
བཞག་པས་གཡོ་བར་མི་ནུས་བཞིན། །བར་ཆད་མཚན་མ་བྱུང་བའི་ཚེ། །སྲུང་
བའི་འཁོར་ལོ་བསྒོམ་པ་གནད། །ཁོང་ཁྲོ་བྲལ་ཡང་མར་མེ་ཡིས། །བྱེ་ལེབ་སྐད་
ཅིག་སྲེག་པར་བྱེད། །རྭ་གུར་མེ་དཔུང་འབར་བ་ལ། །གནོད་སེམས་མེད་ཀྱང་
བགེགས་རྣམས་འཇོམས། །དྲི་བྲལ་བིཌཱུརྱ་ཡི་གཞིར། །རིན་ཆེན་སྒྲོན་མེའི་
གཟུགས་ཀུན་སྣང་། །མ་དག་དྲི་མ་སྦྱངས་པའི་ཞིང་། །དག་པའི་རྟེན་དང་
བརྟེན་བཅས་འཆར། །དག་ཅིང་གསལ་བའི་སྒྲོན་མ་མཆོག །དབྱིབས་ལེགས་
བཀྲག་མདངས་མཚར་བ་བཞིན། །རྒྱུ་འབྲས་རྡོ་རྗེ་འཛིན་པའི་སྐུ། ་ །གསལ་
རྫོགས་ལོངས་སྤྲུལ་རྣམ་པ་ཅན། །སྒྲོན་མེ་གཅིག་ཡང་དེའི་གཟུགས་བརྙན། །
337



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
--
-
-
ཤེལ་གོང་གཅིག་ལས་དུ་མར་འཆར། །སེམས་ཀྱི་རོལ་བ་གཅིག་ལ་ཡང་། །
གཟུང་རྣམ་ལྷ་སྐུ་དུ་མ་འཆར། །སྣང་གསལ་རིན་ཆེན་འོད་ཟེར་ནི། །རབ་
ཡངས་བར་སྣང་རྩེ་དགའ་དགོད། །ནམ་མཁའ་ཁྱབ་པའི་ཏིང་འཛིན་གྱིས། །
གཞན་དོན་ཕུན་ཚོགས་ཉེ་བར་བསྒྲུབ། །མུན་པ་མི་འདོད་སྣང་བ་འདོད། །དེ་
ཡིས་སྒྲོན་མེ་བསྟེན་པ་ལྟར། །ཐ་མལ་སྣང་ཞེན་སྦྱོང་འདོད་ན། །བསྐྱེད་རིམ་ང་
རྒྱལ་གསལ་སྣང་བསླབ། །ཇི་ལྟར་མར་མེས་མུན་པ་འཇོམས། །འོད་ཀྱིས་སྣང་བ་
རྒྱས་པར་བྱེད། །དཔལ་ལྡན་རྡོ་རྗེ་སྐུར་བསྒོམས་པས། །མི་ཤིས་ཀུན་ཞི་ལེགས་
ཚོགས་འཕེལ། །རིན་ཆེན་མཎྜལ་ལྟ་བུའི་སྟེང་། །མར་མེའི་ཕྲེང་པ་བསྒྲིགས་པ་
བཞིན། །སྙིང་ཀར་གཟུངས་ཀྱིས་བསྐོར་བ་ལ། །ཡེངས་མེད་བརྩོན་པས་བཟླས་
པ་བྱ། །རྐོང་བུ་ཆུང་ཡང་ལྷ་སྐུའི་མདུན། །མར་མེ་ཡུན་རིང་བཟུང་བ་ཡོད། །
དེ་བཞིན་ལྷ་ཡི་བྱིན་རླབས་ཞུགས། །ཚེ་དཔལ་ཚུལ་ཁྲིམས་ཡུན་རིང་གནས། །ཉི་
མས་ཁ་བད་སྒྲོན་མེས་མུན། །བྱིན་ཟས་བུད་ཤིང་འཇོམས་པ་བཞིན། །བར་ཆད་
ནད་གདོན་སྡིག་སྒྲིབ་རྣམས། །བཟླས་བརྗོད་བརྩོན་བྱས་མྱུར་དུ་འཇོམས། །སྐུ་
གསུང་ཐུགས་ཀྱི་ཡེ་ཤེས་ཆེ། །ལྷ་སྔགས་ཏིང་འཛིན་རྫས་ཀྱིས་དཔག །མར་མེ་ལ་
ཡང་རང་པྲ་དང་། །གཞན་ཕྲ་སྣ་ཚོགས་ཐབས་ཀྱིས་འབེབ། །ཇི་ལྟར་སྣང་བྱེད་
འོད་ཕྲེང་དཀྲིགས། །མི་རྣམས་བྱ་བྱེད་དུ་མ་འབྱུང་། །ལྷ་ཡི་བྱིན་རླབས་དགའ་
སྟོན་འབར། །རབས་འབྱམས་འཕྲིན་ལས་དངོས་གྲུབ་རྙེད། །གློག་འོད་མར་མེ་
ཆུ་བུར་རྣམས། །རྐྱེན་དང་འཕྲད་ན་གློ་བུར་འབྱུང་། །དེ་བཞིན་དངོས་གྲུབ་
རིམ་པ་ཡང་། །ཉམས་ལེན་བརྩོན་པས་ཉེ་བར་འགྱུར། །མར་མེ་འགལ་རྐྱེན་
338



ཆོས་ཚན་བཅུ་གསུམ་པ། དམ་པ་ཆོས་ལུགས་ཀྱི་མེའི་བསྟན་བཅོས་ཐར་ལམ་གསལ་བའི་སྒྲོན་མེ།
བྲལ་བ་དང་། །མཐུན་རྐྱེན་ཚོགས་པས་འོད་རབ་འབར། །རྫོགས་རིམ་རྟོགས་པ་
སྐྱེད་འདོད་ན། །ཉེ་རྒྱུའི་སྔོན་འགྲོ་གནད་སྨིན་འབད། །གློག་སྒྲོན་ཉི་ཟླ་ནོར་བུ་
ལས། །གཟུགས་རྣམས་སྣང་བའི་དཔེ་བཞིན་དུ། །གཞི་ཡི་དུས་ན་རགས་པ་ལྔའི། །
དྲན་སོགས་ཡུལ་ལྔ་གསལ་བར་འགྱུར། །ཇི་ལྟར་མར་མེ་ཡལ་བ་ན། །དེ་ཡི་འོད་
ཀྱང་མི་སྣང་ལྟར། །གཉིས་སྣང་སྤྲོས་པ་ཐིམ་པའི་སྐབས། །རགས་པའི་སྣང་བ་
ཡོངས་སུ་བསྡུ། །མར་མེ་ཤེལ་དཀར་ཁང་བཟང་དུ། །བཞག་པས་ཕྱི་བལྟས་ནང་
གསལ་འབྱུང་། །རྩ་གསུམ་འཁོར་ལོ་བཞི་ལྡན་ལུས། །ཕྱི་བལྟས་ནང་གསལ་ཚུལ་
དུ་བསྐྱེད། །ཆུ་ཤིང་རྒྱ་སྐྱེགས་ཏིལ་མར་མེས། །དབྱིབས་སོགས་མཚོན་པའི་ཚུལ་
གྱིས་ནི། །ཁྱད་ཆོས་གསུམ་ལྡན་རྩ་དབུ་མ། །ལུས་ཀྱི་ནང་དུ་ཉེ་བར་དཔག །
མར་མེ་ཤེལ་གྱི་བུ་གར་བཞག །དེ་ཡི་ཁུང་བུ་ཅི་ཡོད་སྣང་། །རང་སེམས་ཐིག་ལེ་
འོད་ཕྲོམ་བས། །རྩ་ལམ་སྦྱངས་པས་བུ་ག་གསལ། །ཇི་ལྟར་མུན་པས་ཁེབས་
པའི་གཞི། །མར་མེས་འོད་ཀྱིས་སྣང་བར་སྒྱུར། །ལྟེ་བའི་དམར་སེར་འོད་ཕུང་
གིས། །སྣོད་བཅུད་སྦྱངས་བསྒྱུར་དམིགས་པ་བྱ། །ཇི་ལྟར་མར་མེ་འབར་བ་ཡི། །
མཇུག་ཏུ་འོད་ཀྱི་ཕུང་བོ་བསྡུ། །རང་ལུས་ལྷ་སྐུར་གསལ་བ་ཡང་། །རྗེས་གཞིག་
རྣལ་འབྱོར་རིམ་པས་བསྡུ། །མར་མེའི་སྡོང་བུ་གྱེན་དུ་འབར། །བཞུས་པའི་
ཐིགས་པ་ཐུར་དུ་འབབ། །གྱེན་དུ་འབར་བའི་ཙཎྜ་ལིས། །སྤྱི་བོའི་ཧཾ་ཡིག་ཐུར་
དུ་བཞུ། །སྒྲོན་འོད་གསལ་པས་ཀུན་དགའ་བསྐྱེད། །རེག་བྱ་ཚ་བས་བསྲེག་བྱ་
སྲེག །གཏུམ་མོའི་ཡེ་ཤེས་བདེ་དགའ་སྐྱེད། །ཀུན་རྟོག་ཚང་ཚིང་ཅི་ཡང་སྲེག །
མར་མེ་རང་བཞིན་སྟོང་བ་ལྟར། །ཆོས་ཀུན་གདོད་ནས་སྟོང་བ་སྟེ། །དེ་ལྟར་
339



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རྟོགས་པའི་དབུ་མའི་ལམ། །མདོ་སྔགས་གཉིས་ཀར་སྒྲོན་ལྟར་གཅེས། །མར་མེ་
རྟོག་མེད་འོད་གསལ་བ། །རང་བཞིན་སྟོང་བ་ཇི་བཞིན་དུ། །སེམས་ཀྱི་རང་
བཞིན་འོད་གསལ་ཞིང་། །རྟོག་མེད་ངོ་བོ་ཉིད་ཀྱིས་སྟོངས། །མར་མེ་ལས་ནི་
སྣང་བ་འབྱུང་། །སྣང་བས་ཉམས་སྤྲོའི་བྱ་བ་འཕེལ། །ཕྱག་རྒྱུར་གཞོལ་བས་
ལྷན་སྐྱེས་བདེ། །ལྷན་སྐྱེས་ལས་ཀྱང་ཡེ་ཤེས་འདྲེན། །ཟླ་བ་ཆུ་སྣོད་སྒྲོན་མེའི་
འོད། །ཤེལ་ཕྲེང་རྡོག་པོ་སོ་སོར་འཆར། །འོད་གསལ་བདེ་ཆེན་སྐུར་བཞེངས་
པས། །སྤྲུལ་སྐུའི་རྣམ་རོལ་དུ་མ་འཆར། །ཇི་ལྟར་སྣུམ་ལས་བྱུང་བའི་མེས། །
སྣུམ་ནི་ཟ་བར་བྱེད་པ་ལྟར། །འདོད་ཆགས་ལས་བྱུང་ཡེ་ཤེས་མེས། །འདོད་
ཆགས་ཉེས་པ་ཞི་བར་བྱེད། །སུ་ཞིག་ནོར་བུའི་སྒྲོན་མ་ཐོགས། །སྣང་བ་དམ་
པས་ཀུན་དགའ་སྐྱེད། །གང་ཞིག་སྒྱུ་ལུས་རིན་ཆེན་རྙེད། །ཚེ་འདིའི་སངས་རྒྱས་
བདེ་བླག་འགྲུབ། །མར་མེའི་གཟུགས་དང་དེའི་གཟུགས་བརྙན། །གཉིས་ཀ་
རང་འོད་དབྱེར་མི་ཕྱེད། །ཟུང་འཇུག་བདེ་ཆེན་ཆོས་ཀྱི་སྐུ། །ཡུལ་དང་ཡུལ་
ཅན་དབྱེར་མི་ཕྱེད། །མར་མེ་ལ་སོགས་མེ་ལོང་འཕྲད། །རྩོལ་རྟོག་མེད་པར་
གཟུགས་བརྙན་འཆར། །ཆོས་ཀུན་དྲི་མེད་ཡེ་ཤེས་ངོར། །རྟོག་མེད་མ་འདྲེས་སོ་
སོར་འཆར། །སྒྲོན་མེའི་འོད་ཟེར་འབར་བ་ལས། །ཀུན་ཡིད་སྣང་བའི་དཔལ་
གྱིས་ཚིམ། །རྒྱལ་གསུང་བདུད་རྩི་ཡོངས་ལ་སྤྲོས། །གདུལ་བྱའི་ཁམས་རྣམས་
ཚིམ་པར་བྱེད། །མར་མེ་ཤེལ་དང་ཕྲད་པ་ན། །འབད་རྩོལ་མེད་པར་གཟུགས་
བརྙན་འབྱུང་། །རྟོག་མེད་འདོད་དགུར་འཆར་བཟོད་པའི། །རྒྱལ་བའི་ཕྲིན་
ལས་རྨད་དུ་བྱུང་། །སྒྲོན་མེ་འོད་ཀྱི་རང་བཞིན་ལ། །མུན་པ་བཙལ་ཡང་རྙེད་མི་
340



ཆོས་ཚན་བཅུ་གསུམ་པ། དམ་པ་ཆོས་ལུགས་ཀྱི་མེའི་བསྟན་བཅོས་ཐར་ལམ་གསལ་བའི་སྒྲོན་མེ།
འགྱུར། །མཐར་ཐུག་དོན་དམ་ཆོས་ཀྱི་སྐུ། །སྐྱོན་དང་བཅས་པ་དམིགས་མི་
འགྱུར། །མར་མེ་ལས་ནི་འོད་ཟེར་དང་། །འོད་ལས་གཟུགས་རྣམས་སྣང་བ་
ལྟར། །ཚོགས་གཉིས་ཟུང་འཇུག་ཆོས་སྐུ་སྐྱེད། །ཆོས་སྐུ་འགྲོ་བའི་དོན་ཡང་སྤྱོད། །
བཤེས་གཉེན་བསྟེན་ཚུལ་ནས་བཟུང་སྟེ། །ཟུང་འཇུག་མཆོག་གི་ཡོན་ཏན་བར། །
སྒྲོན་མེ་གཅིག་གི་དཔེར་མཚོན་པའི། །བསྟན་བཅོས་འདི་ནི་གུས་པས་ཟུངས། །
ཡེ་ཤེས་སྒྲོན་མ་འབར་བའི་བདག །ཐུབ་པ་མི་ཡི་སྒྲོན་མ་རྣམས། །འཇིག་རྟེན་
སྒྲོན་མར་བྱོན་པའི་ཚེ། །ལུང་བསྟན་སྒྲོན་མ་མཆོག་རྙེད་ཤོག །འདི་སྦྱར་དགེ་
བའི་ཕུང་པོ་ཡི། །ཆོས་ཀྱི་སྒྲོན་མ་གང་མཆིས་དེས། །འགྲོ་ཀུན་མ་རིག་མུན་པ་
སངས། །ཀུན་མཁྱེན་འོད་ཟེར་འགྱེད་གྱུར་ཅིག །
E-
，
ཅེས་དམ་པ་ཆོས་ལུགས་ཀྱི་མེའི་བསྟན་བཅོས་སྒྲོན་མེ་ཁོ་ན་ལ་སྦྱར་བ་ཐར་ལམ་གསལ་
བའི་སྒྲོན་མ་ཞེས་བྱ་བ་འདི་ནི། བདག་དང་སྐལ་བ་མཉམ་པའི་ཐར་འདོད་སྤྱི་དང་། རང་
གི་སློབ་བུའི་ཚོགས་ལ་ཕན་ཕྱིར་མཚོ་སྔོན་ཧེས་མོ་བཀྲ་ཤིས་བདེ་སྟེར་མའི་རི་འགྲམ་དུ།
རབ་རྒྱལ་ས་ཡོས་ལོར། ༧ ནོམ་ཆི་མཁན་མིང་བས་སྦྱར་བ་དགེ་ལེགས་འཕེལ།
341



ཆོས་ཚན་བཅུ་བཞི་པ།
༄༅། །དམ་པ་ཆོས་ལུགས་ཀྱི་ལྕགས་ཀྱི་བསྟན་བཅོས་
ལེགས་བཤད་དགོས་འདོད་འགུགས་པའི་
ལྕགས་ཀྱུ་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས】 མཁན་ཆེན་ནོ་མོན་ཧན་ངག་དབང་བློ་
བཟང་བསྟན་འཛིན་རྒྱ་མཚོའི་མཛད་རྣམ་ཆོས་ཚན་བཅུ་གསུམ་པར་གསལ།
༄༅། །མཁྱེན་པའི་ཡེ་ཤེས་ཆོས་ཀུན་གཟིགས། །བརྩེ་བའི་ཐུགས་རྗེས་འགྲོ་ཀུན་
སྐྱོང་། །འཕྲིན་ལས་ནུས་པའི་གནམ་ལྕགས་འབར། །བདུད་སྡེ་འཇོམས་མཛད་
དེར་ཕྱག་འཚལ། །རང་སེམས་དད་པ་སྐྱེས་པའི་ཚེ། །བླ་མའི་བྱིན་རླབས་བདེ་
ལེགས་འཇུག །འདྲེན་བྱར་ཨ་ལོང་ལྡན་གྱུར་ན། །འདྲེན་བྱེད་ལྕགས་ཀྱུའི་བྱ་བ་
སླ། །ལྕགས་ཀྱི་རིན་དང་གསེར་གྱི་རིན། །ཟོང་དུ་བསྒྲུབས་ན་ཁྱད་ཆེ་ལྟར། །
འཇིག་རྟེན་དོན་ལས་ཆོས་གཙོ་བོར། །བསྒྲུབས་པའི་དོན་ཆེན་འབྲས་བུ་འབྱུང་། །
མེ་ཡིས་དྲོས་ཙམ་བྱས་པ་ཡི། །ལྕགས་ལ་ངར་ནི་ཆེར་མི་འབྱུང་། །ལེགས་བཤད་
ཅུང་ཟད་ཐོས་ཙམ་གྱིས། སེམས་ལ་དད་པ་གཏིང་སྐྱེས་དཀའ། །མེ་འོད་འབར་
བའི་རལ་གྲི་ནི། །མིན་ཡང་བཟུང་པས་དགྲ་འཇོམས་ལྟར། །མཚན་ཉིད་ཀུན་
ལྡན་མ་ཡིན་ཡང་། །བླ་མ་བསྟེན་པས་ཉེས་ཚོགས་ཞི། །ཐོ་བ་ནམ་མཁར་
342



ཆོས་ཚན་བཅུ་བཞི་པ། ལྕགས་ཀྱི་བསྟན་བཅོས་དགོས་འདོད་འགུགས་པའི་ལྕགས་ཀྱུ།
འདེགས་པ་ན། །ལྕི་ཡང་ལག་པས་འཇལ་བར་བྱེད། །རྒྱལ་བའི་གསུང་མཆོག་
ལེགས་བཤད་ལ། །ཕྲ་ཞིབ་རིག་པས་བརྟག་དཔྱད་བྱ། །ཇི་ལྟར་རྡོ་ལ་གསེར་
དང་ཟངས། །ལྕགས་སོགས་འབྱུང་བའི་རིགས་འགའ་སྣང་། །གདུལ་བྱ་ཆོས་ལ་
ཞུགས་པ་ལས། །ཐེག་པ་གསུམ་གྱི་རིགས་ཅན་འབྱུང་། །རྣོ་ཡང་ཁབ་ལ་བུ་ག་
མེད། །སྐུད་པ་རྗེས་སུ་འདྲེན་མི་ནུས། །བློ་ལྡན་སྙིང་རྗེ་མེད་པ་ན། །གདུལ་བྱ་
རྗེས་སུ་འཁྲིད་མི་ནུས། །ཁབ་ལམ་དྲང་པའི་སྐུད་པ་དེ། །ཅི་ནས་དྲང་པོ་འོང་བ་
ལྟར། །བསྟེན་སའི་བཤེས་གཉེན་མ་ནོར་ན། །བློ་ཁ་རིམ་གྱིས་བདེ་བར་དཀྲི། །
རྡོ་དང་ལྕགས་གཉིས་ཕྲད་པ་ན། །མེ་སྟག་འབྱུང་བ་ཤིན་ཏུ་སླ། །དད་བརྩོན་
ཚོགས་པས་བླ་སློབ་ཟུང་། །ཡོན་ཏན་སྐྱེ་བར་ཐེ་ཚོམ་མེད། །སྲ་བརྟན་ལྕགས་ཀྱི་
ཕ་བོང་དེ། །ཐུར་འདྲེན་སླ་ཡང་གྱེན་འདྲེན་དཀའ། །སྐལ་ངན་བློ་ཁ་འཇིག་
རྟེན་ལ། །བསྒྱུར་བ་སླ་ཡང་ཆོས་ལ་དཀའ། །ལྕགས་ཀྱི་གདུང་མ་སྦོམ་ན་ཡང་། །
བརྩོན་པས་བརྡར་བས་རིམ་གྱིས་གཅོད། །མི་ཤེས་དྲ་བ་དཔུང་འཐུག་ཡང་། །
ཐོས་ལ་བརྩོན་པས་རིམ་གྱིས་གཞོམ། །རྡོ་དང་ལྕགས་ལ་ཕྱག་འཚལ་བས། །བྱིན་
རླབས་ཞུགས་པའི་ལོ་རྒྱུས་ཡོད། །བླ་མའི་བྱིན་རླབས་ཆེ་ཆུང་ཡང་། །རང་
སེམས་དད་པའི་སྟོབས་ལ་རག །ལྕགས་ཀྱི་སླ་ང་ཆེས་སྲ་ཡང་། །ནམ་ཞིག་གས་
ཆག་འབྱུང་ངམ་འཇིག །ཐོབ་དཀའ་འཛམ་གླིང་མི་ཡི་ལུས། །རེ་ཞིག་གནས་
ཀྱང་འཇིག་པར་འགྱུར། །ཇི་ལྟར་ལྕགས་ནི་ཆེས་མང་ཡང་། །རང་བྱུང་ལྕགས་
ཀྱི་སྐུ་གཟུགས་དཀོན། །དེ་བཞིན་འཇིག་རྟེན་བརྒྱ་ལམ་ན། །དལ་འབྱོར་རྟེན་
ཐོབ་སྲིད་མཐའ་ཙམ། །ཇི་ལྟར་བཟོ་བོའི་འདུ་བྱེད་ལས། །ལྕགས་ལ་རྒྱལ་བའི་
343



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྣང་བརྙན་བསྐྲུན། །ལས་ཀྱི་བཟོ་བོས་བསྒྲུབས་པའི་རྟེན། །འདི་ཕྱིའི་དོན་ཆེན་
འགྲུབ་པའི་གཞི། །དམྱལ་བ་མེ་སྟག་ལྕགས་སྲེག་འབར། །ཡི་དྭགས་ཁྲོ་ཆུ་རྣག་
ཁྲག་འཐུང་། །དུད་འགྲོ་ལྷ་མི་མཚོན་ཆས་གཤེགས། །འགྲོ་ལྔ་དག་ན་བདེ་བ་
མེད། །ལྕགས་ཀྱི་ཁྲི་མུན་ཆུད་པ་འགའ། །སྐྱབས་འགྲོའི་སྒྲས་ཀྱང་ཐར་བ་ཡོད། །
དེ་ཕྱིར་ཡ་ངའི་འཇིག་རྟེན་འདིར། །བསླུ་མེད་སྐྱབས་གནས་བཙལ་རེ་རན། །
ལྕགས་ཀྱི་ཐུ་ལུམ་ནང་དུ་ཡང་། །ངན་འགྲོའི་ལུས་ནི་འབྱུང་བ་སྲིད། །ལས་ཀྱི་
རྣམ་སྨིན་བསམ་མི་ཁྱབ། །དེ་ཕྱིར་དགེ་སྡུག་བླང་དོར་མཛོད། །ལྕགས་ཀྱི་ཁྲོན་
པ་འབར་བའི་ནང་། །འདུག་པར་མི་བཟོད་སྐྱོ་བ་འབྱུང་། །འཁོར་བའི་བཙོན་
ར་ལས་ཐར་བའི། །ཞི་བའི་ཁང་བཟང་བསྙེགས་འདོད་བསྐྱེད། །ཇི་ལྟར་གསེར་
འགྱུར་རྩི་ཡིས་ནི། །ལྕགས་ནི་གསེར་དུ་སྒྱུར་བར་བྱེད། །བྱང་ཆུབ་སེམས་ཀྱིས་
རང་གི་སེམས། །རིན་ཆེན་རིན་ཐང་བྲལ་བར་བསྒྱུར། །གཏོང་བའི་སེམས་ནི་
གོམས་པ་ལས། །སྦྱིན་པའི་ཕ་རོལ་ཕྱིན་རྫོགས་འགྱུར། །རལ་གྲི་ཡང་ཡང་བརྡར་
བ་ལས། །རྣོ་ངར་སྤུ་གྲིའི་བདག་ཉིད་ཐོབ། །ཚུལ་ཁྲིམས་ལྡན་པའི་གང་ཟག་
གི །སྙན་གྲགས་ལྷ་ཡིས་སྒྲོག་པར་བྱེད། །ཨོ་ཌི་བི་ཤའི་ལྕགས་དེ་ཡི། །ཡོན་ཏན་
རྒྱལ་རིགས་ཁ་ན་སྒྲོག །གཞན་གྱིས་བརྫི་བར་མི་ནུས་པའི། །རྒྱན་མཆོག་བཟོད་
པ་དམ་པ་སྟེ། །ལྕགས་ཀྱི་གོ་ཁྲབ་བཟང་བོ་དེ། །གཡུལ་ངོར་རང་སྲུང་མཆོག་ཏུ་
འཛིན། །ལེ་ལོ་སྤངས་པའི་བརྩོན་འགྲུས་ཀྱིས། །ལེགས་ལམ་གང་བརྩམས་
མཐར་ཐོན་བྱེད། །ལྕགས་ཀྱི་རྐང་སྟེགས་འཁྲུལ་སྤྱད་ལ། །བརྟེན་པས་ཐང་ཆེན་
མྱུར་བར་བགྲོད། །འཕྲོ་རྒོད་གཡེང་བས་སེམས་སྟོར་ཡང་། །ཏིང་ངེ་འཛིན་གྱིས་
--
-
344



ཆོས་ཚན་བཅུ་བཞི་པ། ལྕགས་ཀྱི་བསྟན་བཅོས་དགོས་འདོད་འགུགས་པའི་ལྕགས་ཀྱི།
སླར་ཡང་སྡུད། །ཁབ་ལེན་རྡོ་དང་འཕྲད་པ་ན། །ལྕགས་བྱེ་དབང་མེད་འདྲེན་
ལ་ལྟོས། །ཟབ་མོ་ངེས་པའི་ཤེས་རབ་ཀྱིས། །རྟག་ཆད་གཡང་ས་ཀུན་ལས་སྒྲོལ། །
རལ་གྲིའི་རིགས་སྔགས་གྲུབ་རྣམས་དང་། །མཁའ་ལྡིང་སྟོབས་ལྡན་འཕུར་ལ་
ལྟོས། །བསྡུ་བཞིའི་སེམས་ཅན་ཚིམ་འདོད་པས། །མཁོ་བ་སྦྱིན་པ་ཐོག་མར་
གཅེས། །སྦྱིན་རྫས་ཁབ་སྐུད་ཙམ་གྱིས་ཀྱང་། །སྦྱིན་ཡུལ་སྤྲོ་དགའ་ལྷག་པར་
འདྲེན། །སྙན་སྨྲ་དབྱངས་ཀྱི་བདུད་རྩི་འདིས། །སེམས་ནི་མངོན་ཕྱོགས་ཚིམ་
པར་བྱེད། །འདོད་ལྡན་སྐྱེ་བོའི་རྣ་ལམ་ན། །ལྕགས་ཟངས་གླིང་བུ་ཨ་རེ་སྙན། །
གདུལ་བྱའི་དོན་སྤྱོད་ལ་ཞུགས་ཚེ། །དགའ་དང་ཕན་ཚུན་འགྲན་བཞིན་དགོས། །
གསེར་དངུལ་འདྲེན་འདོད་ཤིང་རྟ་ལ། །ལྕགས་ཀྱི་གཟེར་མིག་ཟུང་འབྲེལ་
གཅེས། །རྒྱུ་ལ་དོན་མཐུན་ཉེར་སྤྱད་པས། །འབྲས་བུའང་དོན་མཐུན་ཕུན་སུམ་
ཚོགས། །མཚོན་ཆ་སྒྲུབ་སྐབས་བརྡུང་ལེགས་ན། །གྲུབ་ཟིན་འོད་དང་རྣོ་ངར་
འབར། །ལྕགས་ལ་རི་མོ་འབྲི་བ་ན། །མིག་གསལ་དཔུང་བ་བརྟན་པ་དགོས། །
མཉམ་བཞག་སྐྱོང་ན་གསལ་ཆ་དང་། །གནས་ཆ་བརྟན་པོའི་ཏིང་འཛིན་དགོས། །
སྟོབས་ལྡན་ལག་པས་རབ་བཟུང་བའི། །རྣོ་ངར་རལ་གྲིས་འཁྲི་ཤིང་གཅོད། །
ཞི་གནས་བརྟན་པའི་ཤེས་རབ་ཀྱི། །རལ་གྲིས་མཐར་འཛིན་དྲ་བ་གཅོད། །རབ་
དྭངས་ལྕགས་ལ་བྱད་བཞིན་འཆར། །དེ་དེས་སྟོང་ཡང་སྣང་ཙམ་འབྱུང་། །ཆོས་
ཀུན་བདེན་པའི་སྟོངས་པ་ལ། །ཐ་སྙད་བསྙོན་མེད་སྒྱུ་མར་འཆར། །མི་ཡི་
དབང་བོ་འཁོར་སྒྱུར་གྱི། །འཁོར་ལོའི་དབྱེ་བ་རིགས་བཞི་འབྱུང་། །ཐེག་པ་ལ་
ཡང་ཉན་རང་དང་། །བྱང་སེམས་རྡོ་རྗེ་ཐེག་པར་དབྱེ། །ཤིང་མདའ་ལྕགས་ཀྱི་
345



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
མདེའུ་ལ། །སྤྱོད་པ་དོན་ལ་དགོས་པ་བཞིན། །ཉན་རང་རྣམས་ཀྱང་ཐེག་ཆེན་
གྱི། །ལམ་ལ་ནམ་ཞིག་འཛུད་པར་འོང་། །ལྕགས་ཀྱི་སྟེང་དུ་རྣོ་བསྣན་པས། །
བྱེད་ལས་ནུས་པ་ལྷག་པར་ལྡང་། །མདོ་ལ་སྔགས་ཀྱི་བསྣོན་པ་བཏབ། །བདེ་
བླག་སངས་རྒྱས་གོ་འཕང་རྙེད། །ལྷ་ཁང་བཞེངས་འདོད་ས་གཞི་དེ། །འཇོར་
གྱིས་ཕྱོགས་བཞིར་ངོས་མཉམ་གཅེས། །བསྐྱེད་རྫོགས་རྟོགས་པ་བསྐྱེད་འདོད་
པས། །ཐོག་མར་དབང་བཞི་གནད་སྨིན་གཅེས། །ཚོགས་ལ་མང་ཇས་མཆོད་
འདོད་པས། །ཐོག་མར་སླ་ང་ཆེན་པོ་འཛུགས། །རྒྱ་ཆེན་བསོད་ནམས་བསགས་
འདོད་ན། །མཆོད་ཡུལ་ཚོགས་ཞིང་ཕུལ་དུ་བྱུང་། །ལྕགས་ཀྱི་མདའ་ཆར་ཕབས་
པ་ན། །དགྲ་སྡེའི་གཡུལ་ངོ་ཐལ་བར་བྱེད། །གུར་ཁང་མེ་རི་མདའི་དྲ་བས། །
བར་ཆད་བགེགས་རྣམས་གཞོམ་པར་བྱེད། །ཇི་ལྟར་ལྕགས་ཀྱི་གོ་ཁྲབ་མཆོག །
གྱོན་པས་གཡུལ་ལས་རྒྱལ་བར་བྱེད། །ལྷ་ཡི་རྣལ་འབྱོར་གོ་ཆ་དང་། །སྟོང་ཉིད་
སྲུང་བ་བླ་ན་མེད། །མེ་ཡིས་བཞུས་པའི་ལྕགས་ཀྱི་ཁམས། །འོད་དུ་འབར་བའི་
སྣང་བ་འཆར། །ཐ་མལ་འཆི་བའི་མུན་པ་ཡང་། །རང་ངོ་ཤེས་པས་ཆོས་སྐུར་
གྲོལ། །ལྕགས་ཁམས་གསེར་དུ་བསྒྱུར་བ་ན། །རྣམ་པ་ཡིད་འོང་འཛིན་པ་བཞིན། །
མ་དག་བར་དོ་ལོངས་སྐུ་རུ། །བསྒྱུར་བས་མཚན་དཔེའི་མཛེས་སྡུག་བཀྲ། །
ལྕགས་ཁམས་དྲི་མ་སྦྱོང་འདོད་ན། །གསེར་འགྱུར་བྱུག་པའི་རྩི་སྨན་བཟང་། །
མ་དག་སྐྱེ་བ་སྦྱོང་པ་ལ། །སྤྲུལ་སྐུའི་ལམ་འཁྱེར་ལས་ལྷག་གང་། །གསེར་དངུལ་
ཟངས་ལྕགས་འཁོར་ལོ་ལ། །འཁོར་སྒྱུར་གནས་པའི་དཔེ་བཞིན་དུ། །རིན་ཆེན་
འོད་འཕྲོ་གཞལ་མེད་ཁང་། །སྤྲོ་བསྡུའི་འབྱུང་གནས་ལྷ་ཡི་གཞི། །མེ་འོད་
346



ཆོས་ཚན་བཅུ་བཞི་པ། ལྕགས་ཀྱི་བསྟན་བཅོས་དགོས་འདོད་འགུགས་པའི་ལྕགས་ཀྱི།
འབར་བའི་རལ་གྲི་མཆོག །མུན་པ་སེལ་ཞིང་དགྲ་རྣམས་འཇོམས། །བདག་
མེད་ཏིང་འཛིན་རྣལ་འབྱོར་སྐྱོང་། །བདག་འཛིན་གདོན་ཚོགས་བཅས་པ་
གཞོམ། །གནམ་ལྕགས་འཁོར་ལོ་འཕང་བ་ན། །ཕ་རོལ་དགྲ་སྡེ་ཚར་གཅོད་བྱེད། །
གཏོར་མ་ལ་སོགས་ལས་རིམ་མེས། །བར་ཆད་བདུད་ཀྱི་ཚང་ཚིང་སྲེག །གནམ་
རུ་མཆོག་ལ་ལྕགས་མདའ་སྦྱར། །གང་འདོད་འཕེན་ལ་གཟས་པ་ལྟར། །བསྐྱེད་
རིམ་ཕྲ་རགས་བསྒོམ་པ་ནི། །རྫོགས་རིམ་རྟོགས་པ་སྐྱེ་བའི་ཆེད། །ཇི་ལྟར་
ལྕགས་ལ་རི་མོ་ནི། །མགར་བ་མཁས་པས་གསལ་བར་བཟོ། །རྡོ་རྗེ་ལུས་ཀྱི་རྩ་
ཁམས་ལ། །འདོད་ལྷ་ཡབ་ཡུམ་མཛེས་གཟུགས་འགོད། །མགར་བ་མཁས་པའི་
ངག་མཉན་ནས། །རྣོ་ལྕགས་འཁྲུལ་འཁོར་བསླབ་པ་བཞིན། །ལམ་འདི་སྐྱོང་
མཁས་ཚད་ལྡན་ངག །ཉན་ཏེ་ལུས་ཀྱི་འཁྲུལ་འཁོར་སྦྱང་། །སྤུ་གྲི་རྣོན་པོ་གཅིག་
གིས་ཀྱང་། །སྐྲ་ལོ་བརྒྱ་ཕྲག་དུས་གཅིག་འབེབ། །ཐབས་ལམ་ཟབ་མོའི་རྣལ་
འབྱོར་མེས། །གྲངས་མེད་བསྐལ་བའི་ཚོགས་ཆེན་སྡུད། །ལྕགས་མདའ་མྱུར་
བའི་ཤུགས་ཐོབ་པ། །གནམ་རུའི་རྒྱུད་ལ་ཕྲད་པ་དགོས། །ཉེ་ལམ་སྔགས་ཀྱི་ས་
ཆོད་ཆེ། །མཚན་ལྡན་ཕྱག་རྒྱའི་སྟོབས་ལས་འོང་། །མེ་ལྕགས་མུ་ཟིའི་རྒྱུ་རྐྱེན་
ཚོགས། །མཚོན་ཆ་མེ་འོད་ཅན་དུ་འབྱུང་། །ཕྱི་ནང་ཐབས་ཀྱི་བྱ་བ་ལས། །
འོད་གསལ་སྒྱུ་མའི་ལྷ་སྐུར་ལྡང་། །རྣོ་ངར་ལྡན་པའི་ལྕགས་ཀྱི་མདའ། །འབེན་
གྱི་གཏིང་ལ་ཐུག་པ་ལྟར། །ཆོས་ཉིད་མངོན་གཟུགས་ཡེ་ཤེས་ཀྱིས། །ཡུལ་གྱི་
གནས་ཚུལ་ཇི་བཞིན་གཟིགས། །ལྕགས་ལ་ངར་ནི་ཐེབས་འདོད་ན། །ཆུ་ལ་
བཅུག་སྟེ་བཞག་པས་ཕན། །རྣལ་འབྱོར་བོགས་འབྱིན་སྤྱོད་པ་ཡང་། །རི་དྭགས་
347



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བཤོར་བ་སོགས་ཀྱིས་ཕན། །གསལ་དྭངས་ལྕགས་ལས་གཟུགས་བརྙན་གྱི། །
སྣང་བ་སྣ་ཚོགས་འཆར་བ་བཞིན། །གད་འདུལ་སྒྱུ་མའི་རོལ་གར་ལས། །སྣང་
བ་སྣ་ཚོགས་གདུལ་བྱར་འཆར། །ལྕགས་ཀྱི་རི་དང་རྡོ་རྗེ་མཆོག །ལག་པས་
གཞོམ་པར་ག་ལ་ནུས། །བསམ་མི་ཁྱབ་པའི་རྡོ་རྗེའི་སྐུ། །འཆི་བདུད་ཀྱིས་ནི་
གཞོམ་མི་ནུས། །ལྕགས་མདའ་མྱུར་ཤུགས་ངར་བའི་སྐབས། །ལག་པས་འཛིན་
པར་མི་ནུས་བཞིན། །རྒྱལ་བའི་འཕྲིན་ལས་གང་འདོད་འཆར། །ཡིད་སྲུབས་
དག་གིས་འགོག་མི་ནུས། །མགར་བའི་བཟོ་འཕྲུལ་བདེ་བླག་ཏུ། །ལྕགས་ལ་རྒྱལ་
བའི་སྣང་བརྙན་འགྲུབ། །རྙེད་དཀའི་ཉེ་ལམ་ཐེག་པ་འདིས། །མི་ཚེ་གཅིག་ལ་
སངས་རྒྱས་སྟེར། །རལ་གྲིས་སྟོབས་ཀྱིས་དགྲ་ལས་རྒྱལ། །རལ་གྲི་མགར་བའི་
དྲིན་ལས་བྱུང་། །ཐུབ་པའི་ལེགས་བཤད་རྨད་བྱུང་རྣམས། །ཐམས་ཅད་བླ་མའི་
དྲིན་ལས་བྱུང་། །དགྲ་རྐུན་མང་སར་ནོར་ལས་ཀྱང་། །གོ་ཁྲབ་མཚོན་ཆར་
གཅེས་སྤྲས་དགོས། །སྙིགས་དུས་རྐྱེན་ངན་རུ་འཛིངས་སྐབས། །བྱི་དོར་སེམས་
ལ་བྱ་བ་གཅེས། །འདིར་ཡང་བཤེས་གཉེན་བསྟེན་ཚུལ་ནས། །ཟུང་འཇུག་ཡེ་
ཤེས་འཕྲིན་ལས་བར། །ལྕགས་ཀྱི་དཔེ་ཡིས་མཚོན་པར་བྱས། །བློ་ལྡན་བསྟན་
བཅོས་གུས་པས་ཟུངས། །འདི་སྦྱར་དགེ་བས་བདུད་ཀྱི་སྡེ། །གནམ་ལྕགས་
བབས་པའི་མེ་ཏོག་བཞིན། །ཕམ་པར་བྱས་ཏེ་མཐའ་ཡས་འགྲོ། །བྱང་ཆུབ་
མཆོག་ལ་འགོད་པར་ཤོག །
ཅེས་དམ་པ་ཆོས་ལུགས་ཀྱི་ལྕགས་ཀྱི་བསྟན་བཅོས་ལེགས་བཤད་དགོས་འདོད་་་་་་་་
འགུགས་པའི་ལྕགས་ཀྱུ་ཞེས་བྱ་བ་འདི་ནི། དུས་མཐའི་འགྲོ་བ་བདག་འདྲ་རྣམས་ལ་ཕན་
348



ཆོས་ཚན་བཅུ་བཞི་པ། ལྕགས་ཀྱི་བསྟན་བཅོས་དགོས་འདོད་འགུགས་པའི་ལྕགས་སྐྱོ།
ཕྱིར། མཚོ་སྔོན་གཡུ་ཡི་མཎྜལ་ཞེས་རྒྱལ་བའི་ལུང་གིས་ཟིན་པའི་ཉེ་འགྲམ། ཧེས་མོ་བཀྲ་
ཤིས་བདེ་སྟེར་མའི་གནས་སུ་རབ་བྱུང་བཅུ་དྲུག་པའི་ས་ཡོས་ལོར། ༧ ནོམ་ཆི་མཁན་མིང་
བས་སྦྱར་བ་དགེ་ལེགས་འཕེལ།
349



ཆོས་ཚན་བཅོ་ལྔ་པ། །
༄༅། །དམ་པ་ཆོས་ལུགས་ཀྱི་རིན་པོ་ཆེའི་བསྟན་
བཅོས་ལེགས་བཤད་དབང་གི་རྒྱལ་པོ་
ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས】 མཁན་ཆེན་ནོ་མོན་ཧན་ངག་དབང་བློ་
བཟང་བསྟན་འཛིན་རྒྱ་མཚོའི་མཛད་རྣམ་ཆོས་ཚན་བཅུ་གསུམ་པར་གསལ།
༄༅། །གསེར་རིའི་དབུས་ན་ལྷུན་པོ་ནི། །རབ་བརྗིད་མཚུངས་ཟླས་དབེན་པ་
ལྟར། །དགྲ་བཅོམ་འཁོར་དབུས་མངོན་མཛེས་པའི། །སྟོན་པ་མཆོག་དེའི་
ཞབས་སྐྱེས་མཆོད། །ནོར་བུའི་ཅོད་པན་འོད་འཕྲོ་བ། །སྐབས་གསུམ་ལྷ་ཡི་
གཙུག་ན་མཛེས། །བླ་མའི་ཞབས་ཀྱི་པདྨོ་ཡང་། །སློབ་མའི་གཙུག་གི་རྒྱན་དུ་
འོས། །བསམ་འཕེལ་དབང་རྒྱལ་རྒྱལ་མཚན་རྩེར། །མངོན་མཆོད་དགོས་འདོད་
ཆར་དུ་འབེབ། །བཤེས་མཆོག་ཞབས་བསྟེན་བཀའ་དྲིན་ལས། །འདི་ཕྱིའི་
ལེགས་ཚོགས་ཡིད་བཞིན་འགྲུབ། །མཚན་མོའི་ལམ་བགྲོད་དཀའ་ཚེགས་ཆེ། །
ནོར་བུའི་སྣང་བར་བརྟེན་པས་བདེ། །གསུང་རབ་བདེ་བླག་རྟོགས་པའི་ཆེད། །
ལམ་སྟོན་བཤེས་གཉེན་མིག་ལྟར་གཅེས། །ནོར་བུ་བཀྲུ་བའི་དཔེ་གསུམ་ལྟར། །
གདུལ་བྱའི་བློ་ཁའི་རིམ་པ་ལ། །ལྟོས་ཏེ་གསུང་རབ་གོང་འོག་སྣང་། །དོན་དུ་
350



ཆོས་ཚན་བཅོ་ལྔ་པ། དམ་པ་ཆོས་ལུགས་ཀྱི་རིན་པོ་ཆེའི་བསྟན་བཅོས་ལེགས་བཤད་དབང་གི་རྒྱལ་པོ།
ཆོས་ལ་བཟང་ངན་མེད། །དབུལ་བོ་སྡུག་བསྔལ་གྱིས་གདུངས་ཡང་། །ནོར་བུའི་
ཚོགས་ལ་ཡིད་སྨོན་བྱེད། །ཤེས་བརྩོན་ནོར་གྱིས་དབུལ་ན་ཡང་། །ཆོས་ལ་ནན་
ཏན་དད་གུས་བསྐྱེད། །རིན་ཆེན་མགུལ་རྒྱན་འཕྱང་འཕྲུལ་གྱིས། །མགྲིན་པ་
ཡིད་འོང་བྱེད་པ་བཞིན། །ལེགས་བཤད་གཏམ་གྱི་སྦྱོར་བ་ནི། །བློ་གསལ་མགྲིན་
པའི་མཛེས་རྒྱན་ཡིན། །སྣ་ཚོགས་ནོར་བུའི་གཏེར་བརྡོལ་བའི། །ཁྱིམ་དུ་དབུལ་
འཕོངས་སྡུག་བསྔལ་བྲལ། །གང་ཞིག་ཆོས་ལ་དད་པ་ཐོབ། །སེམས་ལ་ཡོན་ཏན་
རྣམ་མང་འདྲེན། །བཞིན་གྱི་ནག་ནོག་དྲི་མ་དེ། །ནོར་བུའི་མེ་ལོང་ངོས་ན་
གསལ། །རང་སེམས་སྐྱོན་དང་ཡོན་ཏན་རྣམས། །ཆོས་ཀྱི་མེ་ལོང་ནང་དུ་གསལ། །
བྱད་བཞིན་དངོས་དང་དེའི་གཟུགས་བརྙན། །མེ་ལོང་ཤར་བ་འདྲ་སྣང་འཆར། །
བཅོས་མའི་དད་དང་དད་པ་གཉིས། །འདྲར་སྣང་འཆར་ཡང་ཁྱད་པར་ཆེ། །
ལོངས་སྤྱོད་དོན་དུ་རིན་པོ་ཆེ། །གསོགས་སྒྲུབ་བྱེད་ཚེ་རྐུན་མ་ལྡང་། །ཐོས་
སོགས་ཡོན་ཏན་དོན་གཉེར་ཚེ། །བག་མེད་རྐུན་མས་འཁྱེར་ཉེན་ཡོད། །སྔར་
རྙེད་ནོར་བུ་དོར་ནས་ནི། །ཕྱི་མ་ལེན་ལ་དགའ་བ་ཡོད། །སློབ་མ་ངན་པ་བླ་མ་
ལ། །སྐྱོན་དུ་བལྟ་ཞིང་ཕྱི་མ་བཙལ། །གསེར་གྱི་ཡོན་ཏན་མི་ཤེས་འགའ། །མིག་
ལ་གནོད་ཅེས་དོར་བ་ཡོད། །དེང་དུས་སྐྱེ་སྤྲུལ་ཕལ་ཆེར་ཞིག །དགེ་རྒན་ཁུར་
དུ་མཐོང་ནས་འདོར། །ཇི་ལྟར་ས་རྡོ་རྙེད་སླ་ཞིང་། །རིན་ཆེན་མཆོག་ནི་རྙེད་
པར་དཀའ། །བདེ་འགྲོའི་ངན་འགྲོའི་རྟེན་མང་པོ། །རྙེད་ཀྱང་དལ་འབྱོར་ཐོབ་
པ་དཀོན། །ཤེལ་བུམ་རེ་ཞིག་ལོངས་སྤྱད་ཀྱང་། །ནམ་ཞིག་དུས་ན་འཇིག་པར་
འགྱུར། །ཡུན་རིང་ཐབས་ཀྱིས་བསྐྱངས་བསྐྱངས་པའི། །ལུས་འདི་འཇིག་པར་
351



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བ
གདོན་མི་ཟ། །རིན་པོ་ཆེ་དང་སྣམ་བུ་གཉིས། །བརྐུས་ལ་ཆད་ལས་ཆེ་ཆུང་ལྟར། །
དགེ་སྡིག་ཆེ་ཆུང་སྟོབས་ཀྱིས་ནི། །ལས་ཀྱི་འབྲས་བུ་ཆེ་ཆུང་འབྱུང་། །མི་ཞིག་
ལམ་ཁར་གསེར་རྙེད་པས། །སྡུག་བསྔལ་མང་པོ་ཐོབ་པ་བཞིན། །འཁོར་བའི་
བདེ་འབྱོར་གང་ཐོབ་ཀྱང་། །སྔལ་བསྔལ་རང་བཞིན་ཡིད་བརྟན་མེད། །ལས་
ངན་དཔུང་ལྡན་རྒྱལ་བཙུན་གཉིས། །མེ་ཤེལ་ཉི་འོད་ཕྲད་པས་བསྲེགས། །མི་
དགེའི་ལས་ཀྱིས་ངན་སོང་ན། །སྡུག་བསྔལ་དུ་མས་སེམས་ཅན་གདུངས། །རིན་
ཆེན་མེ་ཏོག་ལྷ་ལྷ་མོ། །ཕན་ཚུན་རྩེད་འཇོའི་ཕྱིར་དུ་འཕེན། །ཡང་སོས་དམྱལ་
བ་ནང་ཕན་ཚུན། །ཁྲོས་པས་གསོད་ཕྱིར་རལ་གྲི་འཕེན། །གོས་དང་རིན་ཆེན་
ཤིང་ལ་སོགས། །བཟོ་སྒྲུབ་བྱེད་ཚེ་ཐིག་འདེབས་ལྟར། །ལུས་ལ་དམྱལ་སྲུང་ཐིག་
བཏབས་ནས། །མཚོན་ཆས་གཤགས་པའི་ཚུལ་འདི་སྡུག །རིན་ཆེན་རྡོ་དང་
ཤིང་སྨན་སོགས། །གཏུན་དུ་བརྡུངས་པས་རབ་ཏུ་བཅོམ། །བསྡུས་འཇོམས་རི་
བོས་ལས་ངན་རྣམས། །ཕྱེ་མར་འཐག་ཅིང་ཁྲག་ཀླུང་འབབ། །རིམ་གཅིག་རིམ་
གཉིས་གོང་བུར་བསྲེགས། །རིན་ཆེན་སྨན་ནུས་ཆེ་ཆུང་ལྡང་། །ལྕགས་ཁང་རིམ་
གཅིག་རིམ་གཉིས་བསྲེགས། །སེམས་ལ་སྡུག་བསྔལ་ཆེ་ཆུང་འབྱུང་། །ལྷ་རྣམས་
རིན་ཆེན་ཁང་བཟང་ན། །བདུད་རྩིའི་ཁྲུས་ཀྱིས་ལུས་ཀུན་གཤེར། །ཁྲོ་ཆུའི་ནང་
ན་དམྱལ་བའི་འགྲོ། །གསལ་ཤིང་རྩེར་བསྐྱོན་ཁྲག་གིས་གཤེར། །དགེ་འབྲས་
བདེ་རག་ས་གཞི་དང་། །རི་བོར་ལྷ་རྣམས་བདེ་བ་མྱོང་། །སྡུག་འབྲས་ལྕགས་
བསྲེགས་ས་གཞི་དང་། །རི་བོ་སེམས་དམྱལ་སྲེག་པའི་རྫས། །རིན་ཆེན་མར་
མེའི་སྡོང་བུ་དེ། །མེ་དང་ལྷན་ཅིག་སྲེག་པ་ལྟར། །ལུས་པོ་མེ་དང་དབྱེར་མེད་
352



ཆོས་ཚན་བཅོ་ལྔ་པ། དམ་པ་ཆོས་ལུགས་ཀྱི་རིན་པོ་ཆེའི་བསྟན་བཅོས་ལེགས་བཤད་དབང་གི་རྒྱལ་པོ།
འདྲེས། །མི་བཟད་དམྱལ་བ་མནར་མེད་སྦུག །མུན་པར་ཆུད་པའི་དུང་བཞིན་
དུ། །སྨག་རུམ་གནས་པའི་གངས་རིའི་ཁྲོད། །ཆུ་བུར་ཅན་སོགས་སྡུག་བསྔལ་
དང༌། །ཚེ་ཚད་ཡུན་རིང་འཇིགས་པ་ཆེ། །སེམས་དཔའ་ཆེ་རྣམས་རིན་ཆེན་
དང་། །ཟས་ཀྱི་ཆར་ཕབས་དུག་ཏུ་འགྱུར། །དེ་འདྲའི་ལས་ཀྱིས་གདུངས་པ་ཡི། །
ཡི་དྭགས་བཀྲེས་སྐོམ་དུ་མས་ཉེན། །དབྱར་དུས་ཟླ་དཀྱིལ་ཤར་བས་སྲེག །
དགུན་དུས་ཉི་དཀྱིལ་ཤར་ཡང་འཁྱག །སྨིག་རྒྱུ་ཆུར་མཐོང་ཆུ་ཀླུང་སྐམ། །ཡི་
དྭགས་སྣང་བ་ཕྱིན་ཅི་ལོག །རིན་ཆེན་འབྱོར་ཡང་ཀླུ་འགའ་ཞིག །བྱེ་ཚན་དང་
ནི་མཁའ་ལྡིང་འཇོམས། །དུད་འགྲོ་གཞན་དབང་ཤུགས་ཆེ་བས། །རང་ལུས་
གཞན་གྱིས་ཟས་སུ་ཟ། །རིན་ཆེན་མདུན་དུ་སྤུངས་ན་ཡང་། །རྡོ་དང་ཁྱད་མེད་
རྐང་བས་བརྫི། །དེ་འདྲའི་རྨོངས་པས་ཟིལ་མནན་པའི། །དུད་འགྲོའི་སྐྱེ་གནས་
ཡ་རེ་ང་། །མེ་ཤེལ་ཉི་མའི་དཀྱིལ་འཁོར་ལ། །གྲང་རེག་འཇོམས་པའི་ནུས་པ་
སྣང་། །བསླུ་བ་མེད་པའི་དཀོན་མཆོག་གསུམ། །ངན་འགྲོའི་འཇིགས་སྐྱོབ་
དཔུང་གཉེན་ཆེ། །རིན་ཆེན་ས་གཞི་ལྕགས་བསྲེགས་གཞི། །ལྷ་དང་དམྱལ་བ་སོ་
སོར་སྤྱོད། །དགེ་སྡིག་ལས་ལས་བདེ་སྡུག་རྣམས། །འབྱུང་ཚུལ་ཞིབ་བསམ་སྐྱོ་
བར་མཛོད། །ཉི་དཀྱིལ་མཁའ་ལ་ཤར་བ་ན། །དྲོ་གྲང་ཉིན་སྲིབ་ཁྱད་ལས་
འབྱུང་། །རྒྱལ་བའི་ཐུགས་རྗེ་ཀུན་སྙོམས་ཡང་། །འགྲོ་ལ་བདེ་སྡུག་ལས་ཀྱིས་
འབྱུང་། །གསེར་སོགས་རིན་ཆེན་སྣ་བདུན་གྱི། །བང་མཛོད་ཐབས་ཀྱིས་
བསྒྲུབས་པ་བཞིན། །ཡོན་ཏན་བདུན་གྱིས་ཉེར་མཛེས་པའི། །རྟེན་བཟང་
འཐོབ་པའི་ཐབས་ལ་འབད། །རིན་ཆེན་སྨན་གྱི་རྫས་འགའ་ལ། །ཞེན་པ་ལྡོག་
353



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཀྱང་ནད་པས་འཐུང་། །སྡུལ་བསྔལ་ལས་ནི་ཐར་བའི་ཕྱིར། །གནས་སྐབས་
མངོན་མཐོ་དོན་དུ་གཉེར། །རིན་ཆེན་ས་གཞིར་ནོར་བུའི་ལྗོན། །རྒྱུ་ཚོགས་ཚང་
ན་སྐྱེ་བ་ལྟར། །རྒྱུ་བརྒྱད་དག་པ་གསུམ་ཚང་བས། །རྣམ་སྨིན་འབྲས་བུ་ཕུལ་
བྱུང་འབྱིན། །མི་ཡི་དབང་བོ་འཁོར་སྒྱུར་ཆེ། །གསེར་གྱི་འཁོར་ལོར་དབང་
བསྒྱུར་ཡང་། །ནམ་ཞིག་ལས་ཀྱི་གཞན་དབང་གིས། །ལྟུང་བའི་ཚུལ་འདི་
བསམས་ཚེ་སྐྱོ། །ནོར་བུའི་འོད་དང་གཞལ་མེད་ཁང་། །ལྷ་མིན་ལོངས་སྤྱོད་ལྷ་
ལ་འགྲན། །ཕྲག་དོག་དང་ནི་གཡོ་སྒྱུ་ཡིས། །བདེན་མཐོང་སྐལ་མེད་བདུད་ཀྱི་
གཉེན། །རིན་ཆེན་ཐེམ་སྐས་འབབ་འཛག་ལས། །དམའ་ཞིང་མཐོ་བའི་གོ་ས་
ལྟར། །ཡང་དང་ཡང་དུ་རིགས་དྲུག་འགྲོ། །མཐོ་དམན་ས་རུ་ངེས་པར་སྐྱེ། །
རིན་ཆེན་རྒྱུན་ལྡན་ལྷའི་བུ་མོར། །རེག་པའི་བདེ་བ་ཡུན་རིང་མྱོང༌། །སླར་ཡང་
དམྱལ་བར་འཐག་གཅོད་ཀྱི། །རེག་པ་མི་བཟད་བསྟེན་དགོས་སྡུག །རྐང་
གདུབ་སྒྲས་ཀྱང་ཡིད་དབང་འགུགས། །ལྷུན་པོའི་སྤོ་ལ་ཡུན་རིང་གནས། །སླར་
ཡང་མེ་མུར་རོ་མྱགས་བརྒལ། །སྡུག་བསྔལ་མྱོང་ཚེ་ཅི་ཞིག་བྱ། །རིན་ཆེན་ཁང་
བཟང་མཛེས་པའི་ཚལ། །ལྷ་བུ་རྣམས་དང་རྩེན་རྩེན་ནས། །སླར་ཡང་རལ་གྲིའི་
ནགས་ཚལ་ལྷུང་། །རྐང་ལག་གཅོད་འགྱུར་སུ་ཞིག་བཟོད། །ནོར་བུས་གང་བའི་
དལ་འབབ་འགྲམ། །གདོང་མཛེས་བུ་མོར་ལྷན་ཅིག་འགྲོག །སླར་ཡང་ཆུ་བོ་
རབ་མེད་དུ། །སྐྱེ་དགོས་བསམ་ཚེ་ཡིད་རེ་སྐྱོ། །རྣམ་པར་རྒྱལ་བའི་ཁང་བཟང་
ན། །བརྒྱ་བྱིན་ལྷ་རྣམས་མཆོད་པའི་ཡུལ། །འདི་ཡང་ལས་ཀྱི་ས་སྟེང་ལྷུང་། །
འཁོར་བར་ཡང་བྲན་འགྱུར་བར་གསུང་། །གསེར་གྱི་སྒྲོག་གིས་བཅིངས་ན་ཡང་། །
354



ཆོས་ཚན་བཅོ་ལྔ་པ། དམ་པ་ཆོས་ལུགས་ཀྱི་རིན་པོ་ཆེའི་བསྟན་བཅོས་ལེགས་བཤད་དབང་གི་རྒྱལ་པོ།
མངོན་པར་དགའ་བློ་མི་འབྱུང་ལྟར། །ཁམས་གོང་ལྷ་ཡི་ཏིང་འཛིན་སོགས། །རེ་
ཞིག་ངལ་གསོ་ཙམ་དུ་ཟད། །ཟླ་བའི་དཀྱིལ་འཁོར་ཤར་བ་ན། །ཚ་བའི་གདུང་
བ་འཕྲོག་པར་བྱེད། །འཕགས་ནོར་ཞི་བའི་ལམ་བཟང་བསྟེན། །ཉོན་མོངས་ཚ་
གདུང་གཞིལ་བར་འགྱུར། །རིན་ཆེན་ཕལ་བ་མངས་ན་ཡང་། །དགོས་འདོད་
ཀུན་འབྱུང་ནོར་བུ་དཀོན། །བྱང་ཆུབ་སེམས་ཀྱི་རིན་ཆེན་འདིས། །དགེ་བ་
གཞན་གང་ཟིལ་གྱིས་གནོན། །སྣ་ཚོགས་ནོར་བུའི་ཕུང་བོ་རྣམས། །འདྲེན་
འདོད་ཤིང་རྟ་ཐབས་སུ་བཙལ། །སངས་རྒྱས་ཆོས་རྣམས་འདྲེན་འདོད་པས། །
གཏོང་སེམས་སྤེལ་ལ་རྒྱ་ཆེར་བསླབ། །རིན་ཆེན་ཤིང་རྟ་བསྒྱུར་འདོད་ཚེ། །ཁ་
ལོ་བ་ཞིག་གྲོགས་སུ་དགོས། །བདོག་པ་འབྲས་བཅས་གཏོང་འདོད་ན། །ཞེན་
མེད་འཁོར་གསུམ་དག་པ་གཅེས། །ཆུ་གཏེར་ནོར་བུའི་བུམ་པ་ལས། །དག་བྱེད་
རྒྱུན་འབབ་དྲི་མ་འཁྲུད། །ཚུལ་ཁྲིམས་གངྒཱའི་རྒྱུན་བཟང་བོ། །བསྟེན་པས་ཉེས་
སྤྱོད་དྲི་མ་འཁྲུད། །ནོར་གྱི་བྱེ་བྲག་ཉུང་ན་ཡང་། །གསེར་མང་གྱུར་ན་དོན་གྱིས་
འབྱོར། །ཡོན་ཏན་མང་བོ་མ་མཆིས་ཀྱང་། །ཚུལ་ཁྲིམས་ལྡན་ན་དོན་གྱིས་
འབྱོར། །ཉི་མ་མེ་ཤེལ་ཕྲད་པའི་ཚེ། །སྲེག་བྱེད་ནུས་པ་ལྷག་པར་ལྡང་། །སྡུག་
བསྔལ་ལ་སོགས་རྐྱེན་ཕྲད་ཚེ། །བྱང་སེམས་བཟོད་པའི་གོ་ཆ་བགོ། །རང་བཞིན་
དབྱིབས་ལེགས་ལང་ཚོ་ཅན། །རིན་ཆེན་རྒྱན་གྱིས་ལྷག་པར་མཛེས། །སྙིང་
སྟོབས་མཆོག་གི་ཡོན་ཏན་ཅན། །བཟོད་པ་ཁྱད་འཕགས་གོ་ཆས་མཛེས། །ནོར་
བུའི་མཆོག་དམན་བྱེ་བྲག་གིས། །འོད་ཀྱང་ཆེ་ཆུང་འབྱུང་བ་ལྟར། །ལམ་བཟང་
སྒྲུབ་ཚེ་བརྩོན་འགྲུས་ཀྱི། །ཁྱད་ལས་ས་ཆོད་ཆེ་ཆུང་འབྱུང་། །བརྩོན་པ་ཤུགས་
355



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
དྲག་རྒྱུན་རིང་བས། །རིན་ཆེན་རི་བོ་འབིག་པར་སྣང༌། །མི་ལྡོག་བརྟན་པའི་
བརྩོན་འགྲུས་ཀྱིས། །གང་བརྩམས་ལས་ཀྱི་མཐའ་རྣམས་འགྲུབ། །དཔུང་བ་
བརྟན་པའི་ལག་པ་ཡིས། །རྩེ་ཕྲན་མུ་ཏིག་འཕྱང་འཕྲུལ་བསྟར། །བྱིང་རྒོད་སྐྱོན་
བྲལ་ཏིང་འཛིན་གྱིས། །དམིགས་ཡུལ་མཚན་དཔེའི་མཛེས་སྡུག་བཟོ། །ནོར་བུ་
བཞུ་བླུགས་བྱེད་པ་ན། །རྫས་ཀྱི་རྟེན་འབྲེལ་ཚང་བ་དགོས། །རྣམ་དག་ཏིང་
འཛིན་འགྲུབ་འདོད་པས། །ཡན་ལག་རྒྱུ་ཚོགས་ཚང་བར་འབད། །བརྩོན་པས་
རབ་ཏུ་བརྡར་བ་ཡི། །རིན་ཆེན་རལ་གྲིས་འཁྲི་ཤིང་གཅོད། །ཡང་ཡང་སྦྱངས་
པའི་ཤེས་རབ་ཀྱིས། །རྨོངས་པའི་དྲ་བ་གཅོད་པར་བྱེད། །དམིགས་བུ་མེད་ན་
དམུས་ལོང་རྣམས། །རིན་ཆེན་གྲོང་ཁྱེར་ག་ལ་བགྲོད། །གང་ཚེ་ཤེས་རབ་མིག་
མེད་ན། །སྦྱིན་སོགས་དམུས་ལོང་འདྲ་བར་གསུངས། །ནོར་བུ་དགྲ་བོའི་དཔུང་
འཇོམས་སོགས། །ཉེར་མཁོ་ཆགས་མེད་སྦྱིན་པ་ལྟར། །གཞན་བདེ་མཆོག་ལ་
སྦྱོར་འདོད་པས། །རང་གི་བདེ་བ་རྩྭ་ལྟར་འདོར། །མཐོ་དམན་གང་ཡང་དགའ་
སྐྱེད་རྫས། །རིན་པོ་ཆེ་ལས་གཞན་ན་གང་། །སྙན་སྨྲ་གཙོ་བོ་ལེགས་བཤད་སྨྲ། །
གང་ཕན་ཚིག་སྦྱོར་ཚུལ་མཁས་ཡིན། །རིན་ཆེན་སྦྱིན་ན་དགའ་ལགས་ཏེ། །
སྟེར་བའི་ཚིག་ཙམ་དེ་ལྟ་མིན། །དོན་སྤྱོད་བཟང་པོར་སྙིང་ནས་འཇུག །ཁ་
བཤད་ཙམ་གྱིས་མཐར་མི་ཕྱིན། །ནོར་བུ་སྦྱིན་པའི་དེད་དཔོན་མཐོང་། །ཐམས་
ཅད་དེ་ལ་ཡིད་སྨོན་བྱེད། །དོན་མཐུན་རང་གིས་སྤྱད་བྱས་ན། །གཞན་དག་དེ་
ཡི་རྗེས་སུ་འཇུག །བི་ཤྭ་ཀརྨས་ལྷ་དང་མིའི། །རིན་ཆེན་ལས་གྲུབ་མཛེས་སྐུ་
བཞེངས། །རྡོ་རྗེ་སློབ་དཔོན་བློ་ཆེན་གྱིས། །རང་སེམས་སྐུ་བཞིའི་ས་བོན་བསྐྲུན། །
356



ཆོས་ཚན་བཅོ་ལྔ་པ། དམ་པ་ཆོས་ལུགས་ཀྱི་རིན་པོ་ཆེའི་བསྟན་བཅོས་ལེགས་བཤད་དབང་གི་རྒྱལ་པོ།
ནོར་བུའི་སྣོད་དུ་བཟུང་འོས་པའི། །ཆུ་གཙང་ལུས་ཀྱི་དྲི་མ་འཁྱུད། །རྣམ་དག་
དབང་བཞིའི་རྒྱུན་བཟང་གིས། །སྒོ་གསུམ་སྒྲིབ་པའི་དྲི་མ་འཁྱུད། །ནོར་བུའི་བྱེ་
བྲག་ཁྱད་པར་གྱིས། །ཡོན་ཏན་བཟང་ངན་ཤེས་པ་དཀོན། །གསང་སྔགས་
མཆོག་གི་གདུལ་བྱ་ཡང་། །དཔེ་ཡི་ཁྱད་པར་དུ་མ་བཅས། །རྒྱལ་པོ་དགའ་བར་
བྱ་འདོད་པས། །རིན་ཆེན་ཕུལ་བ་ཐབས་སུ་བཟང་། །ཡི་དམ་ལྷ་ཚོགས་མཉེས་
བྱེད་ན། །དམ་ཚིག་བསྲུང་བའི་ཚོགས་བསགས་འབད། །མུན་སེལ་འཛམ་གླིང་
སྣང་བའི་འོད། །ཉི་མའི་དཀྱིལ་འཁོར་ཤར་བས་འོང་། །སྐྱེ་ཤི་བར་དོ་སྦྱོང་བའི་
ལམ། །གནད་སྨིན་བསྐྱེད་རིམ་སྟོབས་ལས་འབྱུང་། །སྣ་ཚོགས་ནོར་བུའི་འོད་
ཟེར་གྱི། །རྩེ་དགའ་དགོད་པའི་ངོ་མཚར་ལྟར། །ནམ་མཁའ་ཁྱབ་པའི་ཏིང་
འཛིན་གྱིས། །སྤྲོ་དང་བསྡུ་བའི་རྣལ་འབྱོར་བྱ། །ལྷ་དབང་བརྒྱ་བྱིན་གཟུགས་
བརྙན་ནི། །བཻཌཱུར་དྭངས་མའི་གཞི་ལ་འཆར། །ཏིང་འཛིན་པིར་གྱིས་བྲིས་པ་ཡི། །
འཇའ་ཚོན་ལྷ་སྐུ་ཡིད་ངོར་བཞེངས། །ཁ་དོག་སྣ་ལྔའི་ནོར་བུའི་འོད། །རྣམ་
པའི་ཁྱད་པར་ཉམས་སྤྲོ་སྐྱེད། །རིགས་ལྔ་ཡབ་ཡུམ་རྣམ་འགྱུར་གྱི། །ཁྱད་ལས་
བདེ་དགའ་ལྷག་པར་འདྲེན། །རྟ་བདུན་དཀྱིལ་འཁོར་འོད་འབར་བ། །སྐྱ་
རེངས་སྣང་བའི་འཛུམ་གྱིས་བསུ། །རྫོགས་རིམ་ཟབ་མོའི་རྣལ་འབྱོར་བདེ། །
ཕྱག་རྒྱའི་འཕྲུལ་འདེགས་སྟོབས་ཀྱིས་འདྲེན། །རིན་ཆེན་རྒྱུན་གྱི་གདུབ་ཀོར་དེ། །
ཆགས་ལྡན་ཡིད་དབང་འགུགས་པའི་ཐབས། །རྡོ་རྗེ་སློབ་དཔོན་སྲས་བཅས་
མཆོད། །མཁའ་འགྲོ་མ་རྣམས་འགུགས་པའི་རྒྱུ། །ཇི་ལྟ་ནོར་བུ་ཀེ་ཏ་ཀས། །
རྙོག་མའི་ཆུ་བོ་དྭངས་པར་བྱེད། །དྷུ་ཏིར་འབར་འཛགས་ལས་བྱུང་བའི། །
357



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དགའ་བདེས་སེམས་ཀྱི་སྒྲིབ་རྙོག་གྲུངས། །ཟླ་བའི་དཀྱིལ་འཁོར་བདུད་རྩི་ཡི། །
ཟེགས་མ་འབུམ་འཛག་ཀུན་ད་བཞད། །བྱང་སེམས་དབུ་མར་བཞུས་པ་ལས། །
ལྷན་སྐྱེས་བདེ་ཆེན་དགའ་སྟོན་བཞད། །ཆུ་ཤེལ་དབང་བོའི་དཀྱིལ་འཁོར་ལ། །
བཅུ་དྲུག་ཆ་ཡི་འཕེལ་བ་སྣང་། །དཔྱིད་ཀྱི་ཐིག་ལེ་རྒྱས་པའི་དཔལ། །དགའ་
བའི་ལང་ཚོ་བཅུ་དྲུག་ངོམ། །གང་ཞིག་རྒྱ་མཚོར་གྲུ་གཟིངས་བསྡམས། །རིན་
ཆེན་གླིང་ནས་ནོར་བུ་འདྲེན། །དེ་བཞིན་དམ་ཚིག་བསྲུང་བ་དང༌། །རྒྱུད་སྡེའི་
གདམས་ངག་ལེན་འདོད་བསྐྱེད། །དེད་དཔོན་ཡིད་བཞིན་ནོར་བུ་ལེན། །དོན་
མཐུན་རྒྱ་མཚོའི་འཇིགས་ལས་སྒྲོལ། །སློབ་དཔོན་ལེགས་བཤད་ནོར་བུ་འདྲེན། །
གདུལ་བྱ་སྲིད་མཚོ་ཆེ་ལས་སྒྲོལ། །གསེར་བཟང་མཛེས་པའི་ཀ་ལ་ཤའི། །རྒྱུན་
བཟང་ལུས་ཀྱི་དྲི་མ་འཁྱུད། །བུམ་དབང་གངྒའི་ཀླུང་ཆེན་རྒྱུན། །ཐ་མལ་སྣང་
ཞེན་དྲི་མ་སྦྱོང་། །རིན་ཆེན་ཕྲ་ལྡེམ་ལྗོན་པ་ཅན། །པདྨའི་ཟེའུ་འབྲུར་བུང་བས་
སྤྱོད། །ཟབ་གསང་ཨ་མྲྀ་ཏ་ཡི་ཁམས། །བླ་མའི་མན་ངག་སྟོབས་ལས་མྱང་། །
རིན་ཆེན་ཉི་འོད་དང་འགྲོགས་པས། །པདྨོར་སྦྲང་རྩིའི་ཕུང་བོ་རྒྱས། །སྤུ་ལོང་
གཡོ་བའི་ཟློས་གར་ཅན། །ཕྱག་རྒྱའི་པདྨའི་བཅུད་ལེན་བསྔགས། །བཻཌཱུར་དག་
པའི་མེ་ལོང་དུ། །གཟུགས་བརྙན་བྱེ་བ་འགོག་མེད་འཆར། །བདེ་ཆེན་རང་
བཞིན་དགའ་བའི་དངོས། །དག་པའི་བརྟན་གཡོ་ཅི་ཡང་འཆར། །ཉི་མ་མེ་ཤེལ་
ཁམས་གཅིག་ལས། །ཕྱོགས་བཅུར་འོད་ཟེར་ཀུན་ཏུ་འགྱེད། །རྒྱལ་བ་སྤྲུལ་གཞི་
ལོངས་སྤྱོད་རྫོགས། །ངོ་མཚར་སྤྲུལ་སྐུ་ཐེར་འབུམ་འགྱེད། །རིན་ཆེན་སྙིང་བོ་
དག་པ་ལྟར། །ནམ་མཁའི་ཁམས་ནི་རྣམ་པར་དག །རྒྱལ་བའི་གསུང་རབ་
358



ཆོས་ཚན་བཅོ་ལྔ་པ། དམ་པ་ཆོས་ལུགས་ཀྱི་རིན་པོ་ཆེའི་བསྟན་བཅོས་ལེགས་བཤད་དབང་གི་རྒྱལ་པོ།
མཐའ་ཀླས་པའི། །བརྗོད་བྱའི་རང་བཞིན་རྣམ་པར་དག །ནོར་བུ་རང་བཞིན་
སྐྱེ་བ་མེད། །འགག་མེད་གནས་པ་མེད་པ་སྟེ། །འཁོར་འདས་ཆོས་རྣམས་ཐམས་
ཅད་ཀྱང་། །དེ་ལྟར་རང་བཞིན་ཉིད་ཀྱིས་སྟོངས། །དེད་དཔོན་མཆོག་གྱུར་སྦྱིན་
ལ་དགའ། །ནོར་བུས་འགྲོ་བའི་རེ་འདོད་སྐོང་། །སྟོབས་བཅུ་མངའ་བ་རྫོགས་
སངས་རྒྱས། །འགྲོ་ལ་བདུད་རྩིའི་གཏེར་ཆེན་འགྱེད། །རྒྱ་མཚོ་ཆེན་པོ་ཆུ་ཡི་
གཏེར། །ནོར་བུའི་འབྱུང་གནས་ཆེན་པོར་གྲུབ། །ཐུབ་པའི་གསུང་རབ་བདུད་
རྩིའི་གཏེར། །ཕན་བདེའི་འབྱུང་གནས་ཆེ་རུ་གྲུབ། །བུམ་པ་བཟང་པོ་རིན་ཆེན་
སྣོད། །འགྲོ་བའི་རེ་སྐོང་འདོད་འཇོའི་དཔལ། །གདམས་པ་རིན་ཆེན་དབང་གི་
རྒྱལ། །འཇམ་མགོན་ལེགས་བཤད་ཁྱད་པར་འཕགས། །འབྱོར་ལྡན་རིན་ཆེན་
སྤེལ་འདོད་པས། །དེད་དཔོན་རྗེས་སུ་འཇུག་པ་ལྟར། །སངས་རྒྱས་ཆོས་རྣམས་
ཐོབ་འདོད་ན། །སློབ་དཔོན་རྗེས་སུ་འཇུག་པར་བྱ། །རིན་པོ་ཆེ་ཡི་རྒྱན་བརྒྱད་
པོ། །ཡིད་འཕྲོག་ལྷ་ཡི་རྫས་སུ་འདྲ། །འདིར་ནི་མཚུངས་གསལ་སོགས་བཀོད་
པའི། །གདམས་ངག་འགྲོ་ལ་སྨན་པའི་ཐབས། །དགོས་འདོད་ཀུན་འབྱུང་ནོར་
བུ་ཡིས། །ཚེ་འདིའི་རེ་བ་ཀུན་སྐོང་ལྟར། །འདི་སྦྱར་དགེ་བས་མཁའ་མཉམ་
འགྲོའི། །ཕན་བདེའི་རེ་བ་ཀུན་སྐོང་ཤོག །
-
ཅེས་དམ་པ་ཆོས་ལུགས་ཀྱི་རིན་པོ་ཆེའི་བསྟན་བཅོས་ལེགས་བཤད་དབང་གི་རྒྱལ་པོ་
ཞེས་བྱ་བ་འདི་ནི། མཚོ་སྔོན་ཨ་ཏོན་ཏིས་སྔོན་ནས་སྐྱོ་སངས་ཉིན་བདུན་ལ་བྱས་སྐབས།
༧ ནོམ་ཆི་མཁན་པོ་ངག་དབང་ཕུན་ཚོགས་ཀྱིས་རབ་རྒྱལ་ས་ཡོས་ལོར་སྦྱར་བ་དགེ་ལེགས་
འཕེལ།
359



ཆོས་ཚན་བཅུ་དྲུག་པ།
༄༅། །ལེགས་པར་བཤད་པ་སའི་བསྟན་བཅོས་
ལུགས་གཉིས་འོད་བརྒྱ་འབར་བའི་དབྱིག་གི་
འཕྲེང་བ་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས་
ཀུན་གཟིགས་པཎ་ཆེན་སྐུ་ཕྲེང་དགུ་པ་བློ་བཟང་ཐུབ་བསྟན་ཆོས་ཀྱི་ཉི་མ་ནི། དྭགས་
པོ་ཀ་ཤར་ཞེས་པའི་ཡུལ་དུ། ཡབ་རྟ་མགྲིན་དང་། ཡུམ་དམ་ཆོས་འཚོ་མོ་གཉིས་ཀྱི་སྲས་
སུ་སྤྱི་ལོ1883ལོར་སྐུ་འཁྲུངས།
དགུང་ལོ་དྲུག་པར་པཎ་ཆེན་སྐུ་ཕྲེང་བརྒྱད་པའི་ཡང་སྲིད་དུ་ངོས་འཛིན་ཞུས། སྤྱི་
ལོ1888ལོར་རྒྱལ་དབང་སྐུ་ཕྲེང་བཅུ་གསུམ་པ་ཆེན་མོ་ཐུབ་བསྟན་རྒྱ་མཚོ་མཆོག་གིས་་་་
གཙུག་ཕུད་བཞེས་ཤིང་། བློ་བཟང་ཐུབ་བསྟན་ཆོས་ཀྱི་ཉི་མ་དགེ་ལེགས་རྣམ་རྒྱལ་ཞེས་
པའི་མཚན་གསོལ། དེ་ནས་ཡོངས་འཛིན་དཔོན་བྲང་བསྟན་འཛིན་དབང་རྒྱལ་ལས་དབང་
ལུང་རྗེས་གནང་སོགས་ཆོས་བཀའ་མང་པོ་དང་གཞུང་ཆེན་མོ་རྣམས་ལ་གསན་བཞེས་མཛད།
སྤྱི་ལོ1892ལོར་གདན་ས་བཀྲ་ཤིས་ལྷུན་པོའི་ཁྲིར་བཞུགས། སྤྱི་ལོ1902ལོར་ལྷ་ལྡན་
གཙུག་ལག་ཁང་དུ་གོང་ས་རྒྱལ་བའི་དབང་པོ་ངག་དབང་བློ་བཟང་ཐུབ་བསྟན་རྒྱ་མཚོའི་་་
ཞལ་སྔ་ནས་ལས་བསྙེན་རྫོགས་ཀྱི་སྡོམ་པ་བཞེས། རིམ་གྱིས་གཞུང་བཀའ་པོད་ལྔ་ལ་གོ་
རིམ་ལྡན་པའི་ཐུགས་གཉེར་གནང་ཞིང་། ཚིག་དོན་ཀུན་ལ་ཐོས་བསམ་གྱིས་སྒྲོ་འདོགས་
ལེགས་པར་བཅད་དེ་མཁས་པའི་ཡང་རྩེར་སོན། སྤྱི་ལོ1904ལོར་དབྱིན་ཇིའི་དམག་ལྷ་
360



ཆོས་ཚན་བཅུ་དྲུག་པ། སའི་བསྟན་བཅོས་ལུགས་གཉིས་འོད་བརྒྱ་འབར་བའི་དབྱིག་གི་འཕྲེང་བ།
ས་
སར་འབྱོར་ཞིང་། དེའི་ཕྱི་ལོ་དབྱིན་ཇིས་གདན་འདྲེན་ཞུས་པ་ལྟར་རྒྱ་གར་ལ་ཕེབས། སྤྱི་
ལོ1906ལོར་ཕྱིར་གཙང་དུ་ཕེབས། སྤྱི་ལོ1914ལོར་གདན་ས་ཆེན་པོ་བཀྲ་ཤིས་ལྷུན་
པོར་གསེར་ཟངས་ལས་གྲུབ་པའི་རྒྱལ་བ་བྱམས་པའི་སྐུ་བརྙན་བོད་ཡུལ་ན་སྔར་མེད་པ་སྐུ་་
ཚད་ཐོག་སོ་བདུན་ནམ་ཁྲུ་བརྒྱད་ཅུ་གྱ་ལྔའི་བདག་ཉིད་ཅན་འགྲན་ཟླ་དང་བྲལ་བ་གསར་་
བཞེངས་མཛད། སྤྱི་ལོ1919ལོར་ལྷ་སར་ཕེབས་ནས་གོང་ས་བཅུ་གསུམ་པ་ཆེན་མོ་མཆོག་
དཔལ་རྡོ་རྗེ་འཇིགས་བྱེད་ཀྱི་ལྗགས་བསྙེན་གྲུབ་པའི་ལེགས་འབུལ་མཇལ་ཕྱག་གི་ཆོས་མཐུན་
མཛད་སྒོའི་ཞོར་ལ་བཀྲས་ལྷུན་བླ་བྲང་གི་ཆོས་གཞིས་ཞིང་འབྲོག་དམག་ཕོགས་དང་། ལམ་
ཐོག་འཁྲི་སྒྲུབ་སྐོར་བཀའ་འཁྲུན་མ་ཆོད་པ་རྣམས་སྐྱབས་ཞུའི་བཀའ་མོལ་གནང་རྗེས་གཙང་
དུ་ཕེབས།
དེ་རྗེས་བླ་གཞུང་བར་གྱི་འགལ་བའི་དབང་གིས་སྤྱི་ལོ1923ལོར་ཀུན་གཟིགས་པཎ་
ཆེན་སྐུ་ཕྲེང་དགུ་པ་ཉིད་སྟོན་འཁོར་གོ་ཧྲག་དང་བཅས་བྱང་ཐང་བརྒྱུད་པེ་ཅིན་དུ་ཆིབས་་
བསྒྱུར་གནང་ཞིང་། སྤྱི་ལོ1925ལོར་པེ་ཅིན་དུ་ཕེབས་འབྱོར་བྱུང་། གོ་མིན་ཏང་གཞུང་
ནས་ཕེབས་བསུ་དང་སྣེ་ལེན་རྒྱ་ཆེན་པོ་ཞུས། དེ་སྔའི་གོང་མ་མཆོད་ཡོན་གྱི་སྲོལ་བཞིན་
གསེར་སམ་དང་གསེར་ཐམ་ཕུལ། རྒྱལ་དབང་ཐུབ་བསྟན་རྒྱ་མཚོ་ཞི་བར་གཤེགས་སྐབས་
དགོངས་རྫོགས་ཀྱི་མཆོད་སྤྲིན་རྒྱ་ཆེར་སྤྲོས་ཤིང་། ཡང་སྲིད་མྱུར་འབྱོན་གྱི་གསོལ་འདེབས་
བརྩམས། དེ་ནས་ནང་སོག་དང་། ནན་ཅིན། ཧང་ཀྲོའུ། མདོ་སྨད་སོགས་སུ་ཕེབས་ཏེ་
བཀའ་ཆོས་མང་པོ་གནང་། སྤྱི་ལོ1933ལོར་ཕྱིར་དབུས་གཙང་དུ་ཕེབས་རྩིས་ཀྱིས་ཁམས་
སྐྱེ་དགུ་མདོར་ཕེབས་འབྱོར་སྐབས། བོད་གཞུང་གིས་ཕྱིར་དབུས་གཙང་དུ་ཕེབས་ན་ལྷན་
དུ་འོངས་པའི་རྒྱ་དམག་ཕྱིར་སློག་དགོས་པ་དང་། ཡར་ལམ་ལྷ་སར་མི་ཕེབས་པ། སླད་
བོད་གཞུང་གི་བཀའ་ལ་སྲུང་རྩི་དང་ལེན་གནང་དགོས་པ་སོགས་དོན་ཚན་གསུམ་བཏོན་པ་
དང༌། ཉིད་ཀྱི་ཞབས་འབྲིང་པ་འགའ་ཤས་ཀྱི་བྱེད་སྤྱོད་ཀྱི་དབང་དུ་སོང་བ་སོགས་རྐྱེན་སྣ་
ཚོགས་ལ་བརྟེན་ནས། དབུས་གཙང་དུ་ཆིབས་བསྒྱུར་ནར་འགྱངས་སུ་སོང་མུར། སྤྱི་
361
་
，



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
ལོ1937ལོར། སྐྱེ་དགུ་མདོའི་ཀླུང་ཤོད་དགོན་དགའ་ལྡན་ཆོས་འཁོར་གླིང་དུ་སྐུ་གཤེགས།
སྐུ་གདུང་རིན་པོ་ཆེ་གདན་ས་བཀྲ་ཤིས་ལྷུན་པོར་སྤྱན་དྲངས་ཏེ་གསེར་གདུང་སྲིད་གསུམ་་་
མཛེས་རྒྱན་བཞེངས་པ། སྤྱི་ལོ1966ལོའི་བར་འགྲོ་བའི་བསོད་ནམས་ཀྱི་ཞིང་དུ་བཞུགས།
པཎ་ཆེན་སྐུ་ཕྲེང་དགུ་པ་འདི་ཉིད་ཀྱི་བརྩམས་ཆོས་ལ། བྱང་ཆུབ་ལམ་གྱི་སྒྲོན་མའི་
རྣམ་བཤད་མདོར་བསྡུས་ཐར་ལམ་བགྲོད་པའི་ཐེམ་སྐས། བྱང་ཆུབ་ལམ་གྱི་རིམ་པའི་
གནད་བསྡུས་རྒྱུན་འཁྱེར། འདོད་ཁམས་དབང་ཕྱུག་དམག་ཟོར་རྒྱལ་མོའི་ཆོས་སྐོར་གྱི་
དཀར་ཆག་མཁའ་འགྲོ་དགྱེས་པའི་སྒྲ་དབྱངས། སོག་ཡུལ་མལ་གྱི་ཨ་ལ་སའི་གཞི་བདག་ལྷ་
ཆེན་པོའི་མངོན་རྟོགས་བཤགས་འཕྲིན་བསངས་དང་གསེར་སྐྱེམས་བསྟོད་པ་བཅས་འབུལ་
ཚུལ། རྦ་རོང་ཨུ་ཅུམ་ཆིན་ཝང་ཕུགས་ཀྱི་རྒྱབ་རིའི་ཨོ་སྦོག་ལ་གསོལ་མཆོད་བྱ་ཚུལ། སྐུ་
འབུམ་གཞི་བདག་ལིའུ་ཆེར་གསོལ་མཆོད་བྱ་ཚུལ་མདོར་བསྡུས། ཤར་ཕྱོགས་མ་ཧཱ་ཙི་ནའི་
ཡུལ་གྱི་བུ་ཅའོ་ཧུད་མཐའ་དག་ལ་སྤྲིངས་པའི་བསླབ་བྱ་དགེ་ལེགས་པདྨོ་བཞད་པའི་ཉི་འོད།
ཞིང་ཆེན་བུང་ཐན་དུ་རི་པན་གྱི་མི་རིགས་རྣམས་ལ་གདམས་པའི་བསླབ་བྱ་སྐྱབས་གསུམ་་་
ལམ་སྟོན། རྦ་རོང་སུ་ཉིད་ཐུའི་ཝང་ནས་ཞུས་བསྩལ་མོང་གོལ་སྤྱི་མཐུན་གྱི་སྨོན་ཚིག་
འདོད་དོན་རེ་སྐོང་། ལེགས་པར་བཤད་པ་སའི་བསྟན་བཅོས་ལུགས་གཉིས་འོད་བརྒྱ་
འབར་བའི་དབྱིག་གི་འཕྲེང་བ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་བླང་
དོར་ཀུན་གསལ་སོགས་པོ་ཏི་བཞི་བཞུགས་པ་མི་རིགས་དཔེ་མཛོད་ཁང་དུ་བཞུགས།
༄༅། །ཚོགས་གཉིས་རྒྱ་མཚོའི་འཇིང་གནས་ཤིང་། །སྐུ་བཞིའི་བང་རིམ་མངོན་
པར་མཐོ། །དོན་གཉིས་ཟླ་ཉིའི་རྣ་ཆ་འཁྲོལ། །ཐུབ་མཆོག་ས་འཛིན་དབང་པོས་
སྐྱོངས། །རྙེད་དཀའི་དལ་རྟེན་འཛིན་མའི་གཞིར། །བློ་གྲོས་ཕུན་ཚོགས་མཚན་
མ་ཡི། །ཨུཏྤལ་འཕྲེང་བ་རྣམ་མཛེས་པའི། །གཞོན་ནུ་གང་དག་མཆིད་འདི་
362



ཆོས་ཚན་བཅུ་དྲུག་པ། སའི་བསྟན་བཅོས་ལུགས་གཉིས་འོད་བརྒྱ་འབར་བའི་དབྱིག་གི་འཕྲེང་བ།
གསོན། །ལུགས་ཟུང་བླང་དོར་ཚུལ་བཞིན་དུ། །སྐྱོང་ལ་བློ་གྲོས་ལྡན་པའི་
མིག །དགོས་པ་རྡུལ་དང་ལྕགས་ཕྱེ་དག །ཕྱེ་ལ་ཁབ་ལེན་རྡོ་དག་བཞིན། །
གཡའ་ཡིས་བསླད་པའི་སའི་སྙིང་པོ། །སྦྱངས་པས་བཙོ་མར་འགྱུར་བ་བཞིན། །
བློ་གྲོས་དམན་ཡང་ལེགས་བཤད་ཀྱི། །ཐོས་པ་ཆེ་ན་མཁས་པར་འགྱུར། །རྣམ་
དཔྱོད་ཤེས་རབ་ཆེ་ལྡན་པས། །ལེགས་ཉེས་འབྱེད་ཀྱི་གཞན་གྱིས་མིན། །དགོས་
འདོད་སྩོལ་བའི་ནོར་བུ་ལས། །རྡོ་བ་གཞན་གྱིས་ཅི་བྱར་ཡོད། །དེ་ཕྱིར་མཁས་
པར་འདོད་པ་དག །ལེགས་པར་བཤད་པའི་རིན་ཆེན་ནོར། །ཆེ་ཆུང་ཅི་འདྲ་
འང་བཟུང་བྱས་ཏེ། །ཡིད་རབ་མཛེས་པའི་ཕྲར་དགོད་བྱ། །སྣོད་བཅུད་མཚན་
མ་ཇི་སྙེད་པ། །ས་ཆེན་འདི་ལ་བརྟེན་པ་བཞིན། །ལུགས་ཟུང་བྱ་བའི་ཚོགས་
མཐའ་དག །མཐར་སོན་བསོད་ནམས་རག་ལས་སོ། །དེས་ན་སྐྱབས་ཀྱི་ཕུལ་
གྱུར་པ། །མཆོག་གསུམ་བསམ་འཕེལ་དབང་གི་རྒྱལ། །སྤྱི་བོའི་རྒྱན་དུ་ལེགས་
བཏགས་ནས། །མཆོད་སོགས་བསོད་ནམས་རྒྱུ་ཚོགས་སྒྲུབས། །བྱ་བྱེད་གང་
ཡང་བརྩོད་བཅད་ཅིང་། །མ་དྲིས་དོན་དག་མ་དཔོགས་པར། །ལྷུར་ལེན་མི་
རུང་རིན་ཆེན་ནོར། །མ་མཐོང་ཉོ་བར་ཅི་ཕྱིར་ནུས། །རང་ཅག་ཕལ་ཆེར་
བཟང་ངན་གྱི། །གྲོགས་ཀྱི་དབང་ལས་སྤྱོད་ཚུལ་ཀུན། །སྟོན་པ་ཚོན་གྱིས་ཁ་
བསྒྱུར་བའི། །ཤེལ་རྣམས་ཁ་དོག་སྣ་ཚོགས་འཆར། །དེས་ན་གྲོགས་ཀྱི་རྣམ་དབྱེ་
ལ། །ལེགས་པར་དཔྱད་དེ་བླང་དོར་གྱི། །འཇུག་ལྡོག་བྱ་བ་དངུལ་ཆུ་ཡིས། །
གསེར་དང་ལྕགས་ཕྱེ་འབྱེད་པ་བཞིན། །འཕྲད་མ་ཐག་ནས་སྙིང་ཉེ་འདྲ། །སྟོན་
ཀྱང་སྨྲ་མང་གཡོ་སྒྱུ་ཆེ། །ཕྲག་དོག་གདུག་རྩུབ་རྒྱུད་བརླམས་གྲོགས། །ཅུག་པ་
363



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
=
ཕྱིས་པའི་རྡོ་བཞིན་སྐྱུར། །གང་དག་དྲང་ཞིང་ཤ་ཚ་ལྡན། །བློ་གྲོས་དཀྱེལ་ཆེ་
ཡོན་ཏན་དགའ། །རྒྱུད་དུལ་ངང་རིང་བཟང་པོའི་གྲོགས། །གསེར་ལྟར་སྙིང་གི་
དཀྱིལ་དུ་ཆོངས། །བྱ་གང་ཐོག་མར་རྩོམ་པའི་ཚེ། །སླ་བཅོས་གཞན་རྗེས་རྒྱུག་
མིན་པར། །ཕུགས་དོན་བསམ་སྟེ་འབད་དགོས་པ། །ཞིང་པས་སོ་ནམ་བྱེད་པ་
བཞིན། །རྣམ་འགྱུར་འདྲ་ཡང་ཕན་གནོད་ཀྱི། །ལེ་ལན་མ་འདྲེས་སོ་སོ་རུ། །
གཞལ་དགོས་བཅོས་དང་མ་བཅོས་གསེར། །ཁ་དོག་འདྲ་ཡང་ངོ་བོ་མིན། །རང་
རང་ཕུགས་ཀྱི་དོན་པོ་ཆེ། །སྙིང་དུ་བཟུང་སྟེ་ཁ་སྒོ་རུ། །དགོས་མེད་མི་འབྱིན་
སྙིང་ནོར་དག །གང་བྱུང་སྟོན་དུ་མི་རུང་བཞིན། །ཞིང་པ་རྣམས་ཀྱི་ལུས་ངག་
དག །རྡུལ་དུ་བརླགས་ཏེ་འབད་བྱེད་པ། །དེ་བཞིན་དོན་ཆེན་སྒྲུབ་པའི་ཚེ། །
ངལ་བ་སྤངས་ཏེ་བརྩོན་པ་དགོས། །འདོད་པའི་དངོས་པོ་ཐོག་ལྷུང་ཚེ། །ཅུང་
ཟད་སྐྱོན་མཐོང་གཡེལ་མི་བྱ། །ཟོང་མཆོག་མེར་སྲེག་ཕངས་གྱུར་ན། །བཟོ་ཡི་
རིག་བྱེད་ཇི་ལྟར་བྱ། །ཤིན་ཏུ་དཀའ་བའི་བྱ་བ་ཡང་། །འབད་པས་བསྒྲུབས་ན་
འགྲུབ་འགྱུར་ཏེ། །གྱོང་པོའི་ལྕགས་ཀྱང་བཞུ་བཏུལ་གྱིས། །སྣ་ཚོགས་ཟོང་དུ་
འགྱུར་བ་མཐོང་། །ཕྱི་ཚུལ་ངན་ཡང་ནང་ཉིད་དུ། །ཡོན་ཏན་ཅི་ཡོད་ཤེས་
དཀའ་བས། །སྣང་ཆུང་མི་བྱ་ས་ལེ་སྦྲམ། །ས་ཡི་འཇིང་ན་གནས་པ་བཞིན། །
འདོད་བརྣག་འཁྲེལ་བོར་ཡིད་བརྟན་མེད། །གང་དག་ཕྱི་སྤྱོད་ལེགས་གྱུར་ཀྱང་། །
འགྲོགས་ན་གད་པ་གཡང་ས་ཁའི། །ལྗོན་ཤིང་རྒྱས་ཀྱང་མྱུར་དུ་འགྱེལ། །རང་
ལས་དམའ་ཞིང་ཉམ་ཆུང་བར། །བརྙས་སྨོད་ཐོ་ཅོའི་སྤྱོད་པ་དག །མི་བྱ་རྡོ་བ་
ཆུང་ངུ་ཡིས། །བསྣད་ནས་སྲོག་དང་བྲལ་བ་མཐོང་། །གཞན་ཟེར་ཚིག་ངག་
364



ཆོས་ཚན་བཅུ་དྲུག་པ། སའི་བསྟན་བཅོས་ལུགས་གཉིས་འོད་བརྒྱ་འབར་བའི་དབྱིག་གི་འཕྲེང་བ།
གཡོ་སྒྱུ་ཡིས། །བསླད་མིན་མ་བརྟགས་མ་དཔྱད་པར། །བགྱིས་ན་ཉམས་འགྱུར་
གོམ་གང་གིས། །ས་གསུམ་ཤོར་བའི་གཏམ་དག་ཐོས། །ཕན་གནོད་ལེགས་ཉེས་
མི་དཔྱོད་པར། །ལྟོ་འགྲང་ཙམ་ཞིག་དོན་གཉེར་བ། །ཀུན་གྱིས་འཕྱ་ཞིང་མཐར་
འབུད་པ། །ངན་སྐྱུགས་དོར་བའི་ས་བཞིན་འགྱུར། །ས་རུལ་མང་དག་རྨོས་བྱས་
ཀྱང་། །འབྲས་བུ་འབྱུང་བར་མི་འགྱུར་ལྟར། །བློ་སྟོབས་བརྩོན་འགྲུས་མེད་པ་
ཡིས། །བྱ་གང་བརྩམས་ཀྱང་དོན་མི་འགྲུབ། །གང་ཞིག་དགྲ་བོ་མཐོང་ཙམ་གྱིས། །
རྣམ་འགྱུར་སྡང་པ་སྟོན་བྱེད་པ། །བྱིས་པ་ས་ལ་རྩེ་བ་བཞིན། །བློ་ཆུང་ཀླད་
མེད་ངང་ཚུལ་སྟོན། །དེ་བས་དགྲ་བོ་དག་ལ་ཡང་། །ཁ་མཁས་ཐབས་ཤེས་གང་
གབ་ཀྱིས། །ལན་ལྡོན་ལྕགས་ཀྱི་ཕ་བོང་ཡང་། །ཞུ་བཏུལ་བགྱིས་ན་གཞོམ་པར་
འགྱུར། །འོན་ཀྱང་སྐབས་སུ་བབས་གྱུར་ན། །ལག་ལེན་སྙིང་ཁམས་མི་ཆུང་བ། །
དགོས་པ་བྲག་རི་གཤོགས་པའི་ཕྱིར། །རྫས་ངན་ལག་ཏུ་བསྟར་དགོས་བཞིན། །
གཞན་དུ་མཐོ་དམའ་ཅི་འདྲ་ཡང་། །འཕྲད་ཚེ་ཁྱད་གསོད་སུན་འབྱིན་སོགས། །
བགྱིས་ན་སྟེང་གནས་ཕ་བོང་དག །ཁྲུས་ཚེ་རང་མགོར་ལྷུང་བར་འགྱུར། །རྒྱུད་
གྱོང་གཤིས་ངན་དམན་པའི་མིར། །ལྷག་པར་བཏུད་ན་རེངས་གྱུར་ཏེ། །རྟོག་
པས་བརྫི་འགྱུར་འུག་ཅན་གྱི། །ས་ལ་འགྲེ་ན་གནོད་པ་བཞིན། །ཁང་ཁྱིམ་ཕུབ་
ལ་བརྟེན་གནས་པའི། །ས་བརྟེན་བཅའ་དགོས་དེ་བཞིན་དུ། །དོན་རྣམས་སྒྲུབ་
ལ་མཁས་མཛངས་པའི། །རྗེ་བོ་ཞིག་ལ་བརྟེན་པར་བྱ། །མཁས་པ་བསྟེན་ན་
དགེ་གྱུར་ཏེ། །ངན་པས་སྐྱོན་ལས་དེ་ལྟ་མིན། །བསམ་འཕེལ་དབང་ལས་དགོས་
འདོད་འབྱུང་། །དུག་ཅན་ས་ཡིས་ཉམས་པར་འགྱུར། །གདུག་ཅན་དྲིན་གྱིས་
365



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བསྐྱངས་ན་ཡང་། །མཐར་གྱིས་དྲིན་ལན་གནོད་པ་རྩོམ། །བྱི་བ་ས་ལ་གནས་
གྱུར་ཀྱང་། །ས་རྣམས་གཏོར་བར་བྱེད་ལ་ལྟོས། །བྲག་རི་ཕྱི་ནས་བཅོམ་དཀའ་
ཡང་། །ཁོག་ནས་འབྱུང་བའི་ཆུས་འཇིག་སླ། །ནད་ཉེས་བསླུས་པས་སྟོབས་ལྡན་
ཡང་། །ཡུད་ཀྱིས་གཞོམ་པར་གྱུར་འདི་མཚར། །མཁས་དང་བློ་གྲོས་གཞུང་
བཟང་པོས། །ཅུང་ཟད་ཕན་པར་བགྱིས་གང་ལ། །དེ་ལན་ལྷག་ལྗོན་བྱེད་པ་
དག །ས་ཟླའི་མདངས་བཞིན་ཇེ་བཟང་འགྱུར། །བློ་ལྡན་མཁས་ཤིང་རང་
བཞིན་དྲང་། །ངག་ལ་དོན་བཅོལ་གྲོས་དྲི་བྱ། །གཞན་གྱིས་མ་ཡིན་གསེར་དག་
དང་། །ས་གཞན་མཚུངས་པར་ག་ལ་སྒྲུབ། །ཉམ་ཆུང་གྱུར་ཀྱང་དགྲ་ཡིན་ན། །
བག་གཟོན་བསྟེན་པར་བྱ་དགོས་ཏེ། །གྲོག་ཧྲལ་ཆུང་དུ་རིམ་མཆེད་པས། །རི་
བོ་རལ་བར་གྱུར་ལ་ལྟོས། །རང་དོན་ཁོག་བཟུང་ཕྱི་ཚུལ་དག །མི་ཤེས་ཟོབས་
ཀྱི་བརྫུ་བག་ཅན། །ར་གན་གསེར་རྩིས་བྱུགས་པ་ཡི། །གཡོ་ཅན་དག་ལ་བག་
གཟོན་དགོས། །མཛའ་བཤེས་ཉེ་དུ་དག་ལ་ཡང་། །ཧ་ཅང་བརྐམ་ཆགས་ཞེན་
ན་ཕུང་། །ཡིད་སྲུབས་སི་ཏར་ཆགས་པ་ཡིས། །མགོ་བོ་ས་ལ་ལྷུང་ཞེས་གྲགས། །
རྟག་ཏུ་ཁྲོ་བའི་དབང་སོང་བས། །གཞན་ལ་ཚིག་ངན་སྨྲ་བྱས་ན། །ཀུན་གྱིས་མི་
བསྟེན་ས་རོང་དག །རྩུབ་མོར་སུ་ཞིག་མོས་པ་བྱེད། །གཞན་གྱིས་བཅོལ་བའི་
དོན་དག་ལའང་། །འགྲུབ་མིན་བརྟགས་ཏེ་ཁས་བླང་བྱ། །གཞན་དུ་འབྲས་བུ་
མི་འབྱུང་བའི། །ཞིང་ལ་སོ་ནམ་སུས་བྱེད་ནུས། །ནོར་རྫས་ཆུང་ངུ་དག་ལ་ཡང་། །
ཕངས་མེད་ཆུད་བཟོས་བྱ་མི་རུང་། །ས་འཛིན་དག་ཀྱང་རྡུལ་ཕྲན་རྣམས། །
རིམ་གྱིས་འདུས་ལས་བྱུང་བ་བཞིན། །དགོས་དོན་གྲུབ་ཚེ་སེར་སྣ་ཡིས། །མ་
366



ཆོས་ཚན་བཅུ་དྲུག་པ། སའི་བསྟན་བཅོས་ལུགས་གཉིས་འོད་བརྒྱ་འབར་བའི་དབྱིག་གི་འཕྲེང་བ།
བཅིངས་ལྷུག་པོར་གཏོང་བར་བྱ། །རིན་ཆེན་ཁང་བཟང་བཀང་ན་ཡང་། །ཕན་
ཐོགས་མ་གྱུར་གཞན་གྱི་ནོར། །བསམ་མང་གྲགས་འདོད་ཤས་ཆེ་བས། - །བྱ་བ་
སྣ་ཚོགས་རྩོམ་བྱེད་པ། །རང་ཉིད་ཉམས་གཞི་ས་ཡི་བདག །ང་ལས་ནུ་དང་
མཚུངས་པར་འགྱུར། །གཞན་སྐྱོན་མཐོང་སླ་རང་གི་སྐྱོན།. །མཐོང་དཀའ་ས་
འོག་གཏེར་གནས་བཞིན། །དེ་ཕྱིར་རང་ལ་ལེགས་བརྟགས་ནས། །སྐྱོན་ཡོན་
འབྱེད་པ་གནད་དུ་ཆེ། །དེ་ལྟར་འཇིག་རྟེན་བྱ་བྱེད་དག །མ་ནོར་སྤྱད་ནས་
གཙོ་བོ་རུ། །འདི་ཕྱིའི་དོན་སླད་དམ་ཆོས་ཀྱི། །ཞིང་སར་འབད་པས་སོ་ནམ་
མཛོད། །དགོས་འདོད་འབྱུང་བའི་ནོར་བུ་དག །དངུལ་དང་བརྗེ་བ་སུ་ཡིས་
ཕོད། །གཏན་བདེ་སྟེར་བའི་དལ་རྟེན་འདི། །བདེ་བ་ཆུང་ངུས་གཡེང་ན་ཕངས། །
སྣ་ལྔའི་རིན་ཆེན་ཇི་སྙེད་དག །ཀུན་བཟོད་གཞི་ལས་བྱུང་བ་ལྟར། །ས་བཅུ་
ལམ་ལྔའི་རྟོགས་པ་ཡང་། །དལ་རྟེན་བཟང་པོ་འདི་ལས་གྲུབ། །ཡོངས་འདུའི་
ལྗོན་པའི་ཤིང་དག་གི །རྩ་བ་དབང་ཆེན་གཞིར་གནས་ལྟར། །དམ་ཆོས་རིན་
ཆེན་འབྱུང་བའི་སྒོ། །ཉག་གཅིག་ཡི་གེའི་སྦྱོར་བ་ལགས། །དེ་དག་འབྲི་ཀློག་
ཤེས་མིན་པ། །དེ་ལ་ཡོན་ཏན་མི་འབྱུང་སྟེ། །ས་གཞི་མེད་པར་ལྗོན་ཤིང་དང་། །
མེ་ཏོག་ལ་སོགས་ཇི་ལྟར་འབྱུང༌། །དེ་ཕྱིར་ཡི་གེའི་སྦྱོར་བ་ལ། །མཁས་འདོད་
ཀུན་གྱིས་ངལ་སྤངས་ཏེ། །འབད་པ་བརྩོན་བསྐྱེད་བཙོ་སྦྱངས་གསེར། །བཞུ་
བཏུལ་དག་ལ་འབད་དགོས་བཞིན། །རྒྱུས་མེད་ས་གཞན་ཞུགས་པའི་ཚེ། །ས་
མཁན་དག་ལ་བརྟེན་དགོས་ལྟར། །ཆོས་ཀྱི་གནད་དོན་མ་ནོར་པ། །སྟོན་པའི་
བཤེས་གཉེན་ཚུལ་བཞིན་བསྟེན། །གང་དུ་བགྲོད་བྱའི་ས་དག་གི །གནས་
367



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ལུགས་མ་འདྲེས་དཔྱད་དགོས་བཞིན། །ཆོས་ཚུལ་འབྱེད་པའི་ཐོས་པ་དག །
ངོམས་མེད་འཚོལ་ལ་ཀུན་ཏུ་འབད། །ཆུ་ཡིས་ནོན་པའི་ས་གང་དག །མྱུར་དུ་
བརྡིབ་པར་འགྱུར་བ་ལྟར། །ཚེ་འདི་ཉིད་ཀྱང་ཡུན་རིང་དུ། །མི་སྡོད་ལྔ་བའི་
ལམ་དུ་འགྲོ། །ལམ་གང་ཞུགས་ཚེ་རྐང་པ་ཡི། །འདེགས་འཇོག་རེ་ནས་ཉེར་
འགྱུར་བ། །དེ་བཞིན་ལོ་ཟླ་ཞག་གི་དངོས། །རིམ་སོང་འཆི་བདག་ཉེ་བར་
འགྱུར། །ནམ་ཞིག་གཤིན་རྗེའི་ཕོ་ཉ་ཡིས། །དབང་མེད་ཁྲིད་ཚེ་གང་གིས་ཀྱང་། །
ཕན་པར་དཀའ་བ་ས་ཆེན་དག །གཡོ་བ་སུ་ཡིས་འཛིན་པར་ནུས། །དེ་ཚེ་ཕན་
པའི་དངོས་པོ་གང་། །འདོད་དགུ་ཡིད་བཞིན་སྩོལ་བའི་གཏེར། །དམ་ཆོས་རིན་
ཆེན་ནོར་བུ་དག །ཁོ་ན་ལས་གཞན་དམིགས་སུ་མེད། །དེ་ཕྱིར་ལྟར་སྣང་བསྲེ་
ལྷད་ཀྱི། །གཡའ་ཡིས་མ་བཅིངས་དགེ་ལྡན་པའི། །ལུགས་བཟང་ཆོས་ཚུལ་བཙོ་
མ་ཡི། །གསེར་སྦྱངས་དག་ལ་བརྟན་པ་བསྐྱེད། །ཕྱི་བཤོལ་ལེ་ལོའི་དབང་གྱུར་
པས། །བྱ་གང་ཕྲ་མོའང་འགྲུབ་དཀའ་ན། །གཏན་བདེའི་ཕན་པའང་སྒྲུབ་བྱེད་
པའི། །ནོར་བུ་ཅིའི་ཕྱིར་ལག་ཏུ་ལོན། །དེས་ན་གཞོན་ནུའི་དུས་ཉིད་ནས། །
འདུ་འཛི་སྤངས་ཏེ་དམ་ཆོས་ལ། །གཅིག་ཏུ་བརྩོན་པ་རི་དབང་བཞིན། །ནམ་
ཡང་གཡོ་བ་མེད་པར་བྱ། །ལང་ཚོ་ཡོལ་ཚེ་འབད་སེམས་ཀྱང་། །འབྱུང་སྟོབས་
དབང་པོ་ཉམས་གྱུར་པས། །ཚུལ་བཞིན་མི་འགྲུབ་རྩི་རང་སར། །སོ་ནམ་བྱེད་
པར་དཀའ་བ་བཞིན། །འཇིག་རྟེན་ཕ་རོལ་བགྲོད་པའི་ཚེ། །ནག་པོའི་ལས་
མཐའ་ཕྱིར་འབྲངས་ནས། །དཔག་ཚད་དུ་མའི་གཡང་ས་ཆེར། །ལྷུང་སྟེ་ངན་
སོང་སྡུག་བསྔལ་མྱོང། །རབ་འབར་མེ་ལྕེའི་འཕྲེང་བ་ཡིས། །ཕྱོགས་བཞིར་
368



ཆོས་ཚན་བཅུ་དྲུག་པ། སའི་བསྟན་བཅོས་ལུགས་གཉིས་འོད་བརྒྱ་འབར་བའི་དབྱིག་གི་འཕྲེང་བ།
ཁེབས་པའི་ནང་ཉིད་དུ། །སྐྱེས་ཏེ་ལྕགས་བསྲེགས་ས་གཞི་ལ། །འདུད་ཅིང་
བསྲེགས་པས་གདུང་བར་འགྱུར། །འགའ་ཞིག་གྲང་རེག་མི་བཟད་པས། །རྡོ་བ་
དག་ཀྱང་གས་གྱུར་པའི། །འཁྱག་རོམ་གནས་སུ་ཤ་རུས་དག །སོ་སོར་འབྱེད་
པའི་ཚོར་བ་མྱོང་། །ལ་ལ་གླིང་དབར་ས་ཡི་སྟེང་། །ཉི་མཚན་བདེ་སྡུག་རེ་མོས་
སོགས། །ཉི་ཚེའི་དམྱལ་བས་སྡུག་བསྔལ་ཚུལ། །སྔོན་གྱི་བྱུང་བ་ལས་འབྱུང་
བཞིན། །ལོ་ནི་དུ་མའི་བར་དག་ཏུ། །ཁ་ཟས་རྡུལ་ཕྲན་ཙམ་ལ་ཡང་། །སྤྱོད་
པའི་སྐབས་བྲལ་བཀྲེས་སྐོམ་གྱི། །གདུང་བས་གཟིར་བའི་ངང་ཚུལ་སོམས། །
ལྗན་ལྗིན་ས་འོག་མི་གཙང་ཁྲོད། །ཉམ་ངར་གཅིག་ལ་གཅིག་ཟ་ཞིང་། །བཀོལ་
སྤྱོད་བརྡེག་སོགས་སྣ་ཚོགས་ཀྱིས། །གཅེས་པའི་དུད་འགྲོ་ཇི་ལྟར་བཟོད། །དེ་
ལྟའི་ངན་སོང་མི་བཟད་པའི། །དུཁའི་ཚོགས་ལས་སྐྱོབ་པ་དག །ས་གསུམ་
ལུས་མེད་འགྲོ་བའི་སྐྱབས། །རིན་ཆེན་རྣམ་པ་གསུམ་དུ་ངེས། །ཆུ་ཀླུང་འཛོམས་
པའི་ཞིང་སར་ཡང་། །ས་བོན་མ་བཏབ་སྐྱེ་མི་རུང་། །དེ་ཕྱིར་ཡིད་ཆེས་མོས་
གུས་ཀྱི། །རྒྱུ་ཚོགས་མ་འབད་སྐྱབས་པར་དཀའ། །དེས་ན་ལེགས་བྱས་རྣམ་
དཀར་གྱི། །མྱུ་གུའི་ཚོགས་རྣམས་དད་པའི་སྟོབས། །གསོལ་འདེབས་དྲོད་
གཤེར་གྱིས་བསྐྱངས་ན། །མངོན་མཐོ་ངེས་ལེགས་འབྲས་སྨིན་འགྱུར། །ས་སྟེང་
ས་བླར་གནས་པ་ཡི། །ལྷ་མིའི་དཔལ་འབྱོར་ཕུན་ཚོགས་ཀྱང་། །སྐྱེ་རྒ་ན་འཆིའི་
རྡུལ་དག་གིས། །གོས་པར་འགྱུར་ལས་གཞན་དུ་ཅི། །སྲིད་འབྱོར་དཔལ་ཡོན་ལ་
ཞེན་པ། །སྡུག་བསྔལ་འབྱུང་བའི་རྒྱུར་འགྱུར་བ། །ས་ཡི་སྦྲང་རྩི་སྤྱོད་ཆེས་པས། །
ཟུག་རྡུས་གཙེས་པའི་ཚུལ་དག་ཐོས། །སྲིད་རྩེ་ནས་བཟུང་མནར་མེད་བར། །
369



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ས་གསུམ་ཡངས་པའི་ཁྱོན་དག་ལ། །དབང་མེད་རྒྱུ་ཞིང་འཁོར་བྱེད་པའི། །རྟེན་
འབྲེལ་བཅུ་གཉིས་གནས་ལུགས་སྒོམས། །ཁམས་གསུམ་འཁོར་བའི་ས་གང་
དག །ཉེས་བརྒྱའི་འབྱུང་གནས་སུ་རིག་ནས། །ཐར་པའི་མཁའ་དབྱིངས་བགྲོད་
པ་ཡི། །ལམ་མཆོག་སྒྲུབ་ལ་བརྟེན་པ་བསྐྱེད། །ཐོག་མེད་དུས་ནས་དྲིན་བསྐྱངས་
པའི། །མར་གྱུར་འགྲོ་རྣམས་སྡུག་བསྔལ་གྱིས། །ས་འོག་མུན་པར་གནས་དག་ལ། །
སྙིང་རྗེའི་སྒྲོན་མེ་སྦར་བར་བྱ། །རང་བདེ་ཙམ་ཞིག་དུད་འགྲོ་ལའང་། །ཡོད་
ཕྱིར་དེས་ཆོག་མི་བྱ་བར། །ངེས་ལེགས་འགྲུབ་པའི་ས་ཡི་རྟེན། །བདག་གཞན་
མཉམ་བརྗེར་ཉམས་ལེན་ཟུངས། །མི་གཙང་ལུས་ཀྱི་ས་ཡི་ཁམས། །སྐུ་གསུམ་
རིན་ཆེན་ཟོང་མཆོག་ཏུ། །སྒྱུར་བྱེད་གསེར་སྒྱུར་རྩི་ཡི་མཆོག །བྱང་ཆུབ་སེམས་
ལ་ནན་ཏན་མཛོད། །ནོར་རྫས་སྒྱུ་མའི་ཕུང་པོ་ལ། །སེར་སྣའི་མདུད་པས་མ་
བཅིངས་པར། །རིན་ཆེན་རྣམ་བཞིའི་སྦྱིན་པ་ཡིས། །དབུལ་ཕོངས་ཡོངས་ལ་
གཏེར་ཁ་སྤེལ། །གང་དག་མངོན་མཐོ་ངེས་ལེགས་ཀྱི། །ཕུན་ཚོགས་ཇི་སྙེད་
འབྱུང་བའི་གཞི། །ཚུལ་ཁྲིམས་གཙང་མའི་ཞིང་ས་ལ། །གཏན་དུ་བདེ་བའི་སོ་
ནམ་མཛོད། །རྡེག་འཆའ་ཚིག་རྩུབ་མི་བཟད་པའི། །མཚོན་ཆ་འབར་བ་རབ་
བསྣུན་ཀྱང་། །བཟོད་པའི་ལྕགས་ཀྱི་ར་བ་ཡིས། །ཀུན་གཞིའི་ས་ཁང་བསྲུང་
བར་བྱ། །ལེ་ལོ་གཡེང་བའི་རྐུན་པོ་ཡིས། །དགེ་བའི་ནོར་མཆོག་ཁྱེར་གྱི་དོགས། །
བརྩོན་འགྲུས་ལྕགས་སྒྲོག་འཁྱུད་མོ་ཡིས། །དབང་པོའི་སྒོ་རྣམས་ཡོངས་སུ་
སྡོམས། །དགེ་བའི་དམིགས་པ་གང་ལ་ཡང་། །གཏད་ན་གཞན་དུ་མི་འགྱུར་
བའི། །ཏིང་འཛིན་རི་ཡི་དབང་པོ་ལ། །གཡོ་མེད་དྲན་པས་དམ་དུ་ཟུངས། །
370



ཆོས་ཚན་བཅུ་དྲུག་པ། སའི་བསྟན་བཅོས་ལུགས་གཉིས་འོད་བརྒྱ་འབར་བའི་དབྱིག་གི་འཕྲེང་བ།
གཉིས་སྣང་སྤྲོས་པ་ཀུན་བྲལ་བའི། །བདེན་མེད་ཡེ་ཤེས་ཐོག་མདའ་ཡིས། །ངར་
འཛིན་འཇིག་ལྟའི་རི་བོ་དག །ཕྱེ་མར་བརླག་པའི་ཐབས་ལ་འབད། །རྨི་ལམ་
བདེན་པར་གྲུབ་མིན་ཡང་། །བདེ་སྡུག་མཚན་མ་སྟོན་པ་ལྟར། །སྟོང་པའི་ཞིང་
ས་རྟེན་འབྱུང་གི །ལོ་འབྲས་སྨིན་པའི་ཚུལ་དག་གཟིགས། །ཐུན་མོང་ལམ་གྱིས་
རྒྱུད་སྦྱངས་ནས། །རྣམ་དག་དབང་གི་གཞིར་གནས་པའི། །དམ་ཚིག་སྡོམ་པའི་
ཀ་བ་དག །བརྟན་པོ་སྒྲུབ་པའི་ཐབས་ལ་བརྩོན། །སྣོད་བཅུད་འཛིན་མའི་ཁྱོན་
ཡངས་པོར། །ཐ་མལ་ཞེན་པ་རབ་བཀག་སྟེ། །གང་སྣང་འཁོར་ལོར་འཆར་བྱེད་
པའི། །བསྐྱེད་རིམ་རྣལ་འབྱོར་མཆོག་ལ་བརྩོན། །ཆོས་དབྱིངས་རྣམ་དག་རྩིག་
པའི་ངོས། །མཚན་དཔེའི་ཚོན་རིས་བཀྲ་བའི་སྐུ། །ཏིང་འཛིན་པིར་གྱིས་ཉེར་
སྒྲུབ་པས། །ཟུང་འཇུག་སྒྲུབ་ལ་གཅིག་ཏུ་བརྩོན། །དེ་ནས་སྤྲུལ་སྒྱུར་སྣ་ཚོགས་
པས། །རྒྱ་མཚོའི་གོས་ཅན་གཞིར་གནས་པའི། །ཡིད་ཅན་མཐའ་དག་ཀུན་
མཁྱེན་གྱི། །ཡེ་ཤེས་ས་ལ་འགོད་པར་སྨོན། །ལུགས་གཉིས་འོད་བརྒྱ་འབར་བ་
ཡི། །ལེགས་བཤད་དབྱིག་གི་འཕྲེང་བ་འདི། །དམ་པ་རྣམས་ལ་འོས་མིན་ཡང་། །
བློ་གསར་རྒྱན་དུ་ཕན་སྙམ་བྲིས། །འདི་ཡི་དགེ་ཚོགས་བསམ་འཕེལ་དབང་། །
འདོད་པ་འཇོ་བ་དེ་ཡི་མཐུས། །དྲི་མེད་རྒྱལ་བསྟན་འཛིན་མའི་གཞིར། །སྲིད་
མཐའི་བར་དུ་འཕེལ་གྱུར་ཅིག ། །
ཅེས་ལེགས་པར་བཤད་པ་སའི་བསྟན་བཅོས་ལུགས་གཉིས་འོད་བརྒྱ་འབར་བའི་་་་་
དབྱིག་གི་འཕྲེང་བ་ཞེས་བྱ་བ་འདི་ནི། སྤྱིར་འཇིག་རྟེན་གྱི་བྱ་བྱེད་ལེགས་བཤད་ཀྱི་ཚིགས་
སུ་འདོམས་པར་བྱ་བའི་དབང་གིས་མི་དགེ་བའི་རྒྱུར་གྱུར་པས། བསླབ་ལྡན་རྣམས་ལ་ལྟུང་
371



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བ་འབྱུང་བའི་གཞི་སོགས་དགག་བྱ་ཆེ་ཡང་། སྔོན་བྱོན་གོང་མ་རྣམས་ཀྱིས་ལུགས་ཟུང་གི་
བསྟན་བཅོས་མཛད་འདུག་པའི་རྗེས་སུ་འབྲངས་ཤིང་། ལྷག་པར་དུས་དབང་གིས་བྱང་
ཆུབ་ལམ་གྱི་རིམ་པ་སོགས་ཟབ་ཅིང་རྒྱ་ཆེའི་ལེགས་བཤད་རིན་པོ་ཆེའི་གཏེར་ཆེན་པོ་དག་་
ལའང་རང་རང་གི་ལོག་ཞུགས་བྱ་སྤྱོད་དང་འགལ་བའི་དབང་གྱུར་ཐོས་བསམ་ལྷུར་ལེན་པ་
དཀའ་བར་སྣང་ཞིང་། ཕལ་མོ་ཆེ་ཚེ་འདིའི་སྣང་ཤས་ཁོ་ནས་ཚུལ་འདི་ལྟར་སྟོན་པ་དག་ལ་
གཙིགས་སུ་ཆེ་བས་འདི་ལྟའི་ངང་ནས་བློ་རིམ་གྱིས་ཆོས་ཕྱོགས་སུ་འགྱུར་བའང་སྲིད་སྙམ་་་
པས་ཀུན་བསླངས་ཐོག་དྲུང་ན་འཁོད་པ་ལཀྵི ་མིང་ཅན་ནས་འདི་ལྟར་དགོས་ཞེས་བསྐུལ་བ་
བཞིན། ༧ ཤཱཀྱའི་དགེ་སྦྱོང་དྷརྨ་སཱུརྱས་འཕགས་པ་འཇམ་དཔལ་གྱི་ཞིང་མཆོག་རི་བོ་
དྭངས་བསིལ་གྱི་གནྡྷོ་ལར་སྦྱར་བའོ། །
372



ཆོས་ཚན་བཅུ་བདུན་པ།
༄༅། །ལེགས་པར་བཤད་པ་ཆུའི་བསྟན་བཅོས་
ལུགས་གཉིས་བླང་དོར་ཀུན་གསལ་
ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས། པཎ་ཆེན་བློ་བཟང་ཐུབ་བསྟན་ཆོས་ཀྱི་
ཉི་མའི་མཛད་རྣམ་ཆོས་ཚན་བཅུ་དྲུག་པར་གསལ།
༄༅། །ཨོཾ་སྭ་སྟི། དྲུག་ཅུའི་དབྱངས་ལྡན་ཚངས་དབྱངས་གསུང་། །བརྒྱད་ལྡན་
ཆབ་ཀྱིས་སྐལ་ལྡན་བློའི། །ཚ་གདུང་འཇིལ་མཛད་གངྒཱ་ཆེ། །དྲིན་ཅན་བླ་མར་
སྙིང་ནས་འདུད། །མཁས་པའི་མན་ངག་ཞལ་ལུང་གི །བདུད་རྩིའི་འོ་མཚོ་
བསྐྱིལ་བ་ལས། །ཐིགས་གཅིག་ཙམ་ཞིག་ཁྱོད་བློ་ཡི། །བུམ་བཟང་འགེངས་པའི་
བཅུད་དུ་འབུལ། །ལུགས་གཉིས་བླང་དོར་མ་ནོར་བའི། །འཇུག་སྒོར་བརྩོན་
པས་འབད་བྱས་ན། །དེད་དཔོན་ཤེས་ལྡན་རྒྱ་མཚོ་ཆེར། །ཞུགས་ཏེ་རིན་ཆེན་
ལོན་དང་འདྲ། །གཞན་དུ་མ་རབས་ལ་སྤྱོད་པ། །བ་ཚཱའི་ཁྲོན་པ་འདམ་རྫབ་
ཀྱིས། །སྦགས་པ་ལོངས་སུ་མི་སྤྱོད་ལྟར། །སྐྱེ་བོ་ཀུན་གྱིས་འཕྱ་དམོད་བྱེད། །དེ་
ཕྱིར་ལུགས་བཟང་སྤྱོད་ཚུལ་གྱི། །གཙང་མའི་ཆུ་བོར་ལུས་ཡིད་ངག །མི་དགེའི་
དྲི་མ་འཁྲུད་བྱེད་ལ། །བརྩོན་པ་ནམ་ཡང་མི་འདོར་གནད། །ཆུ་ཕྲན་འབུམ་
373



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཕྲག་རྒྱུན་བབས་པས། །རྒྱ་མཚོ་རབ་ཏུ་འཕེལ་བ་ལྟར། །ལེགས་བཤད་ཆེ་ཆུང་
ཅི་འདྲ་ཡང་། །ཁེངས་པར་མི་བྱ་བློ་ཡིས་ཟུངས། །བྱ་བྱེད་ཇི་ལྟར་འབད་ན་
ཡང་། །བློ་ཕུགས་མཆོག་གསུམ་ལ་གཏོད་ན། །གངས་ཆེན་ལས་འོངས་ཆུ་གཏེར་
བཞིན། །ཕུགས་སུ་ཉམས་པ་འབྱུང་མི་སྲིད། །སྤྲོ་ཐུང་བློ་ཡིས་ཉེར་བསྐྲུན་པའི། །
བྱ་བ་ཕ་མཐར་སོན་པ་དཀའ། །བྱེ་མའི་ཐང་ལ་ཆུ་ཕྲན་རྣམས། །ཡུན་རིང་སྣང་
བར་མི་ནུས་སོ། །བསམ་པ་མེད་པར་གྱ་ཚོམ་དུ། །བྱ་བ་གང་ཡང་རུང་མིན་ཏེ། །
གློ་བུར་ཤྭ་འོད་དྲག་པོ་དེ། །རང་ལམ་དག་ལ་གནོད་པར་བྱེད། །དོན་ཆེན་ཡུན་
དུ་འབད་པའི་སེམས། །ལྷོད་པར་མི་བྱ་ངང་བསྲིངས་ཏེ། །བསྒྲུབས་ན་འགྲུབ་པ་
ཆུ་ཆེན་དག །དལ་འབབ་ཆེ་ན་སྐོར་པར་འགྱུར། །འདོད་པ་ཐོག་ཏུ་བབས་པའི་
ཚེ། །སྙིང་ཁམས་མ་ཆུང་སྲན་ཕོད་དེ། །འབད་པར་བྱ་དགོས་གཙང་ཆུ་དག །
ངལ་བརྒྱས་ཡུར་དུ་འདྲེན་དགོས་བཞིན། །མི་ནུས་བྱ་བྱེད་གཞན་དག་གིས། །
བསྐུལ་ཡང་བྱ་བར་མི་རུང་སྟེ། །རང་སྲོག་ཕངས་མེད་ཆུར་མཆོང་བ། །སུ་ཡིས་
བྱ་རུང་མངོན་པར་སེམས། །ཆུ་ཀླུང་ཆེ་ཡང་ཐོག་མའི་རྒྱུན། །གངས་ཀྱི་རི་བོར་
བརྟེན་དགོས་ལྟར། །ཆོས་མཐུན་ཡ་རབས་མཛངས་སྤྱོད་པའི། །རྗེ་བོ་ཞིག་ལ་
ཚུལ་བཞིན་བཏུད། །དེ་ལྟར་གྱུར་ན་རྒྱ་མཚོ་དང༌། །རྣམ་བཞིའི་ཆུ་བོ་ཇི་བཞིན་
དུ། །ཕན་ཚུན་གཅིག་གྲོགས་གཅིག་འགྱུར་ཏེ། །གཞན་གྱིས་དམའ་དབབ་མི་
ནུས་སོ། །བློ་གྲོས་མཐུན་པའི་མི་དག་གིས། །བྱ་བ་གང་ཡང་དཀའ་མིན་ཏེ། །
ཆུ་མང་ཡུར་བ་གཅིག་དྲངས་པས། །ས་ཞིང་རྒྱ་ཆེར་འདུལ་ལ་ལྟོས། །བློ་གྲོས་ཆེ་
ཡང་རང་འདོད་ཀྱིས། །ངོ་ཚའི་གདོང་པ་བསྒྲིབས་པའི་གྲོགས། །བསྟེན་པར་མི་
374



ཆོས་ཚན་བཅུ་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་བླང་དོར་ཀུན་གསལ།
བྱ་རུལ་བའི་ཆུ། །སྐོམ་དུ་བཏུང་བ་སུ་ཡིས་ཕོད། །རྟག་ཏུ་ཀུ་ཅོ་སྒྲོག་པ་ཡི། །ཆུ་
ཀླུང་རྣ་བར་གཟན་པ་ལྟར། །དགོས་མེད་སྐྱོན་ཡོན་བརྗོད་པ་ཡི། །ངག་འཁྱལ་
གཞན་གྱི་སེམས་ལ་གཟན། །བྱེ་མར་བཅོས་པའི་ཀོང་བུ་རུ། །ཆུ་བླུག་གཉིས་ཀ་
ཆུད་གཟོན་བཞིན། །མ་རབས་སྤྱོད་པའི་གྲོགས་ངན་དག །འགྲོགས་ན་རང་
གཞན་ཕུང་བར་འགྱུར། །ཁོང་ཁྲོས་གཞན་ལ་ངན་སྨྲས་དང་། །སྤྱོད་ལམ་ཁྲོ་
བར་བྱས་གྱུར་ན། །ཀུན་གྱིས་མི་བསྟེན་མཐར་འབུད་པ། །རྒྱ་མཚོའི་ནང་གི་རོ་
ཇི་བཞིན། །གཞན་ཟེར་ཉན་པའི་ཡིད་མཐུན་གྲོགས། །མི་རིང་དབྱེན་གྱིས་བྲལ་
བར་འགྱུར། །ཆུ་དང་འོ་མ་གཅིག་འདྲེས་ཀྱང་། །རུས་སྦལ་གྱིས་ནི་སོ་སོར་
འབྱེད། །དྲང་པོའི་སར་གནས་བློ་ལྡན་དེ། །འཕྲལ་དུ་ཉམས་ཀྱང་གསོས་གྱུར་པ། །
གངས་ལ་བརྟེན་པའི་རྫིང་བུ་དག །བཅུས་ཀྱང་དེ་མ་ཐག་འགེངས་བཞིན། །
ཁེངས་དྲེགས་ཁྲོ་བའི་དབང་སོང་ན། །གཉེན་ཡང་དགྲ་རུ་ལྡང་གྱུར་ཏེ། །སེར་
བ་ཆུ་ཡི་རང་བཞིན་ཡང་། །ལོ་ཏོག་འཇོམས་པས་གེགས་སུ་འགྱུར། །དྭངས་
བསིལ་ཡན་ལག་བརྒྱད་ལྡན་ཆུར། །ཀུན་ཀྱང་དགའ་བའི་ཁྲུས་བྱེད་ལྟར། །
བསམ་བཟང་བློ་གྲོས་ཆེ་ལྡན་དེ། །ཡ་རབས་ཀུན་གྱིས་གཙུག་ཏུ་བསྟེན། །དུག་
གིས་སྦགས་པའི་ཀླུང་རྒྱུན་དག །དྭངས་ཤིང་བསིལ་ཡང་བཏུང་བྱ་རུ། །མི་འོས་
མི་བསྲུན་སྐྱེ་བོ་དག །བརྩེ་ཡང་འགྲོགས་པར་བྱ་མི་རུང་། །གཡོ་སྒྱུས་སྦགས་
པའི་བྱ་བ་དེ། །འཕྲལ་དུ་མཛེས་ཀྱང་ཕུགས་མི་འཁྱོངས། །གྱ་གྱུར་འབབ་པའི་
ཀླུང་གི་རྒྱུན། །ཤུགས་ཀྱིས་ཐུར་དུ་འགྲོ་བར་བྱེད། །བརྩོན་པའི་སྟོབས་དང་བློ་
གྲོས་དམན། །བྱ་བྱེད་འཕྲལ་གང་འགྲུབ་འདྲ་ཡང་། །ལྟག་ཆུ་ཆད་པའི་རྫིང་བུ་
375



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བཞིན། །དེ་ལྟའི་མོད་ལ་འགྲིབ་པར་འགྱུར། །གཞན་གྱི་བདེ་ལ་ཕྲག་དོག་པའི། །
མི་བཟོད་བྱ་བྱེད་རྩོམ་པ་གང་། །བྱེ་ཐང་རྒྱུག་པའི་ཆུ་ཀླུང་བཞིན། །རང་ཉིད་
ངལ་བ་ཙམ་དུ་ཟད། །དམའ་བ་དག་དང་ཉམ་ཆུང་བར། །བརྙས་སྨོད་ཐོ་ཅོ་མི་
བྱ་སྟེ། །རྫིང་བུ་ཆུང་ངུར་བརྒལ་བ་ཡིས། །ལུས་སྲོག་བྲལ་བ་མང་དུ་མཐོང་། །
ཆུ་བོའི་ཕ་མཐར་བརྒལ་འདོད་ན། །གྲུ་དང་ཟམ་ལ་བརྟེན་པ་བཞིན། །དགྲ་
ལས་རྒྱལ་འདོད་ཐབས་ཤེས་ཀྱི། །ཚུལ་ལ་བརྩོན་པ་མི་འདོར་དགོས། །སེར་སྣས་
བཅིངས་པའི་སྐྱེ་བོ་དེས། །ནོར་མང་ལྡན་ཡང་སྤྱོད་མི་ཤེས། །རྒྱ་མཚོའི་འགྲམ་
གནས་ཡི་དྭགས་རྣམས། །སྐོམ་ནས་འཆི་བར་འགྱུར་བས་སོ། །རང་བྱུང་ཆུ་མིག་
ས་སོགས་ཀྱིས། །མནན་པས་འགོག་པར་མི་ནུས་ལྟར། །བསོད་ནམས་དཔུང་
པས་མཐོ་བ་དེ། །དགྲ་བོ་གཅིག་པུས་ག་ལ་རླག །དེའི་ཕྱིར་བསོད་ནམས་འཕེལ་
བའི་ཐབས། །མཆོག་གསུམ་མཆོད་སོགས་དགེ་བཅུ་ལ། །བརྩོན་པ་མི་འདོར་
གངས་ཀྱི་རྒྱུན། །ཡང་ཡང་འབབ་པའི་མཚོ་བཞིན་གྱུར། །རྒྱ་མཚོ་ཆེ་ལས་ཆར་
གྱི་རྒྱུན། །དེ་ལས་རྒྱ་མཚོ་གང་བ་བཞིན། །དགེ་བའི་མཐུ་ལས་དལ་འབྱོར་ཐོབ། །
དེ་ལས་སྦྱིན་སོགས་དགེ་ཚོགས་འགྲུབ། །སྤང་བླང་བྱ་བ་མ་འཆོལ་བར། །ཚུལ་
བཞིན་སྤྱད་ན་དགེར་འགྱུར་ཏེ། །ལྷ་ཡིས་བདུད་རྩི་མ་ནོར་བ། །སྤྱད་ན་འཆི་
མེད་གསོས་སུ་འགྱུར། །སྔོན་གྱི་མཁས་རྣམས་གང་སྤྱོད་པའི། །བྱ་བར་ཞུགས་ན་
འཚེངས་འགྱུར་བ། །འགྲོས་ལྡན་ཤུགས་ཀྱིས་ཉེར་བཅལ་བའི། །རབ་ལམ་ནོར་
སྐྱོང་བགྲོད་པ་བཞིན། །ཕུ་ཐག་མེད་པའི་ཆུ་ཀླུང་རྒྱུན། །ལ་འུར་ཆེ་ཡང་དེ་མ་
ཐག །ཉམས་པ་དེ་བཞིན་གྲགས་འདོད་ཀྱིས། །བླུན་པོ་རང་གིས་ངང་ཚུལ་སྟོན། །
376



ཆོས་ཚན་བཅུ་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་བླང་དོར་ཀུན་གསལ།
མངའ་ཐང་ལོངས་སྤྱོད་རྒྱུས་ལྡན་པ། །ཀུན་ཀྱང་བསོད་ནམས་གསོག་དགོས་
ཤིང་། །དེ་ལས་ཉམས་ན་རྒུད་པ་སླ། །ཆུ་དང་བྲལ་བའི་ཉ་མོ་བཞིན། །འཕྲུལ་
འཁོར་ལ་བརྟེན་འབབ་ཆུའི་རྒྱུན། །རི་ཡི་རྩེ་མོར་དྲངས་སྲིད་ལྟར། །འཇིག་རྟེན་
བྱ་བྱེད་བསམ་བཟང་གིས། །ཆོས་བཞིན་སྤྱད་ན་དགེ་བར་འགྱུར། །དེ་ལྟ་ན་
ཡང་ལམ་ཟབ་ཀྱི། །ཆུ་ཡིས་བརླན་པར་མ་གྱུར་ན། །ཀུན་མཁྱེན་ཡེ་ཤེས་འབྲས་
སྨིན་པའི། །ཞིང་སར་མྱུ་གུ་འཁྲུངས་མི་འགྱུར། །དེ་ཕྱིར་ཁ་བའི་ས་འཛིན་ལ། །
ཐུག་པའི་ཆུ་མགོ་ཇི་བཞིན་དུ། །རྒྱལ་གསུང་དྲི་མེད་དགོངས་དོན་ལས། །བྱུང་
བའི་ལམ་བཟང་སྒྲུབ་ལ་བརྩོན། །གངྒཱའི་འགྲམ་དུ་བ་ཚའི་ཆུར། །སྤྱོད་པར་མི་
བྱ་དེ་བཞིན་དུ། །བློ་བཟང་གྲགས་བསྟན་རིང་ལུགས་ལས། །གོལ་བར་སྤྱོད་ལྡན་
སུ་ཞིག་སྤྱོད། །འགའ་ཞིག་ལྟར་སྣང་མངོན་ཤེས་ཙམ། །ཐོབ་བྱ་མཆོག་རློམས་ཉི་
ཚེ་བའི། །མུན་སྒོམ་སྤྱོད་སོགས་སྨིག་རྒྱུ་ལ། །ཆུར་འཁྲུལ་རི་དྭགས་ཅིས་མི་
མཚུངས། །དེ་ཕྱིར་ལམ་སྟོན་དགེ་བའི་བཤེས། །དེད་དཔོན་ཆེ་ལ་བརྟེན་བྱས་
ནས། །མདོ་རྒྱུད་གཞུང་ལུགས་རྒྱ་མཚོ་ཆེར། །ཐོས་པས་ངོམས་པ་མེད་པར་བྱ། །
ལམ་གྱི་ཐོག་མཐའ་བར་ཀུན་ཏུ། །བཤེས་གཉེན་བསྟེན་ཚུལ་གཞིར་བཟུང་བ། །
ས་ཆེན་ཡངས་པའི་ཁྱོན་འདི་ཡང་། །རྒྱ་མཚོ་ཆེ་ལ་བརྟེན་པ་བཞིན། །ཆོས་ཀྱི་
ཚུལ་དོན་རྟོགས་དཀའ་བར། །བསམ་སྟེ་སྐྱིད་ལུག་མི་བྱ་བར། །གང་བྱུང་རྟོགས་
པ་ལྷུར་བྱ་བ། །ཆུ་ཕྲན་བཏུང་པས་སྐོམ་སེལ་བཞིན། །ཐོས་པར་གྱུར་ཀྱང་སྡིག་
པ་སྤོང་། །དགེ་སྒྲུབ་རྒྱུད་ལ་མ་སྦྱར་ན། །རང་རྒྱུད་མི་དུལ་ཆུ་ཡི་ནང་། །རྡོ་བ་
རློན་པར་མི་འགྱུར་གྲང་། །ཆུ་ཀླུང་རྒྱ་མཚོ་དེ་ལས་སྤྲིན། །དེ་ལས་ཆར་བྱུང་
377



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
འཁོར་བ་ལྟར། །སྲིད་རྩེ་ནས་བཟུང་མནར་མེད་ཀྱི། །བར་འདིར་དབང་མེད་
ལས་ཀྱིས་འཁོར། །དེང་དུས་དགེ་བའི་ལས་ཀྱི་མཐུ། །ལྷ་ཡི་རྒྱལ་པོས་ཆར་ཕབ་
ལས། །དལ་འབྱོར་རྟེན་བཟང་ས་བོན་གྱི། །ལེགས་བྱས་མྱུ་གུ་སྨིན་པ་འདི། །རི་
གཟར་དྲག་པོའི་འབབ་ཆུ་ལྟར། །སྐད་ཅིག་སྐད་ཅིག་རེ་ལ་ཡང་། །སྡོད་པར་མི་
བྱ་མྱུར་འགྲོ་བའི། །ཚུལ་ལ་ངེས་པ་བརྟན་པོ་དྲོངས། །ནམ་ཞིག་འཆི་བའི་རྒྱ་
མཚོ་ཆེར། །གཤིན་རྗེའི་ཆུ་སྲིན་མི་བཟད་པས། །གཙེས་པར་གྱུར་ན་གང་གིས་
ཀྱང་། །ཕན་པར་དཀའ་བའི་ཚུལ་ལ་སོམས། །དེ་ཚེ་གང་གིས་ཕན་སྙམ་ན། །
ཡང་དག་རྫོགས་པའི་སངས་རྒྱས་ཀྱི། །ཞལ་ལུང་ལས་འོངས་བདུད་རྩིའི་ཆུ། །
རྙོག་བྲལ་འཐུང་བས་ཕན་པ་གྲུབ། །གཞན་དུ་ཆུ་གཉེར་བཞིན་མཐུད་པའི། །
ཟིན་མེད་བྱ་བྱེད་སྣ་ཚོགས་ཀྱི། །དབང་སོང་ཉི་བུས་ཟིན་གྱུར་ན། །ངན་སོང་རྒྱུ་
མཚོར་ལྟུང་བར་འགྱུར། །གནས་དེར་རྡོ་སོལ་ཞུན་སྦགས་པའི། །རབ་ཏུ་འཁོལ་
བའི་ཆུ་དག་གིས། །ཆ་ཙམ་བསྐྲུན་པར་མི་ནུས་པའི། །རབ་འབར་ཁྲོ་ཆུའི་ནང་
དུ་འཚོད། །འགའ་ཞིག་ཤིན་ཏུ་གྲང་བ་ཡིས། །འཁྱགས་པའི་གོས་ཀྱང་བགོས་
མེད་པར། །རྦ་ཀློང་འཚུབ་ཅིང་འཁྲུག་པ་ཡི། །ནང་དུ་ཤ་རུས་བགས་པར་བྱེད། །
ཡི་དྭགས་སྐྱེས་ཚེ་སྐོམ་པ་ཡིས། །གདུངས་པས་ཆུ་བོར་བལྟས་ཙམ་གྱིས། །བྱེ་
ཚན་ནང་དུ་ཀླུང་རྒྱུན་བཞིན། །ཡུད་ཀྱིས་མེད་པར་གྱུར་འདི་མཚར། །དུད་
འགྲོར་གྱུར་ན་གཅིག་ལ་གཅིག །ཟ་བའི་སྡུག་བསྔལ་མྱོང་འགྱུར་བ། །རྒྱ་མཚོ་
ཆེར་གནས་ཆུ་སྲིན་ཡང་། །གྲངས་མེད་འབུ་ཡིས་ཟ་བར་བྱེད། །དེ་ལྟར་མི་
བཟད་སྡུག་བསྔལ་གྱི། །ཚོར་བ་དེ་ལས་སྐྱོབ་པའི་སྐྱབས། །མཆོག་གསུམ་ཁོ་ན་
378



ཆོས་ཚན་བཅུ་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་བླང་དོར་ཀུན་གསལ།
སྲིད་མཚོ་ལས། །སྒྲོལ་བའི་མཉན་པ་ཉག་གཅིག་ལགས། །དེ་ལས་གཞན་དུ་
འཇིག་རྟེན་གྱི། །ལྷ་ལ་སྐྱབས་སུ་འཆའ་བ་དག །གྲུ་རྫིང་གཞིགས་པའི་མི་དག་
ལ། །བརྟེན་ནས་ཆུ་ལས་སྒྲོལ་འདོད་བཞིན། །དེ་ཡང་ཡིད་ཆེས་དད་པའི་ཤུགས། །
ལྷན་ཅིག་ཚོགས་ལ་རག་ལས་ཏེ། །ཆུ་ཡིས་ནོན་པའི་ཞིང་ས་དེ། །ས་བོན་མ་
བཏབ་ག་ལ་སྐྱེ། །སྙིང་ནས་ལེགས་ཉེས་ཅི་བྱུང་ཡང་། །རེ་བལྟོས་མཆོག་གསུམ་
ཁོ་ན་རུ། །ངེས་རྙེད་སྐྱབས་གསོལ་རྒྱ་མཚོ་བཞིན། །རྟག་ཏུ་གཡོ་བ་མེད་པར་བྱ། །
ཟླ་བའི་མ་མའི་རླབས་ཀྱི་འཕྲེང་། །དུས་ལས་ཡོལ་བ་མེད་པ་ལྟར། །དཀར་ནག་
ལས་འབྲས་བདེ་སྡུག་གི །རྣམ་སྨིན་མ་འཆོལ་ངེས་པར་འབྱུང་། །སྡིག་ལ་བག་
མེད་སྤྱད་གྱུར་ན། །རིན་ཆེན་གསུམ་གྱིས་བསྐྱབ་དཀའ་བ། །བུག་ཅན་ཀོ་བས་
འབབ་ཆུ་ལས། །མཉན་པ་མཁས་ཀྱང་ཇི་ལྟར་སྒྲོལ། །གཏིང་མཐའ་མི་མངོན་ཆུ་
ཆེན་ངོགས། །བག་མེད་བརྒལ་བ་བླུན་པ་ལྟར། །ཡིད་བརྟན་མི་རུང་སྲིད་འབྱོར་
ལ། །ཆགས་པ་དེ་ལས་བླུན་པ་གང་། །དཔལ་འབྱོར་ཕུན་ཚོགས་བདེ་འགྲོའི་
རྟེན། །ཐོབ་ཀྱང་དམ་ཆོས་མ་བསྒྲུབས་ན། །མི་རིང་ཉམས་པ་རྩྭས་ཁེབས་པའི། །
ཆུ་སྟེང་རྡོག་པས་མནན་པ་བཞིན། །བདེ་བར་འདོད་ཀྱང་སྡུག་བསྔལ་གྱི། །
རང་བཞིན་འཁོར་བའི་ངང་ཚུལ་དག །སྙིང་པོ་མེད་པ་ཆུ་ཡི་སྟེང་། །ཆུ་བུར་དེ་
བཞིན་རྟག་ཏུ་སོམས། །རྒྱ་མཚོ་ཆེ་ནང་དེད་དཔོན་གྱིས། །རིན་ཆེན་རབ་ཏུ་
བརྟག་པ་ལྟར། །རྟེན་འབྲེལ་འཁོར་བའི་འཇུག་ལྡོག་ལ། །ལེགས་པར་དཔྱད་པ་
གནད་དུ་ཆེ། །ཐོག་མེད་ནས་བསགས་ལས་ཀྱི་འབྲས། །རིང་ཞིག་ལོན་ཡང་ཆུད་
མི་ཟ། །འཁྱགས་པའི་སྦུབས་ཆུད་ཆུ་དེ་ཡང་། །དཔྱིད་དུས་སླར་ཡང་རྡོལ་བར་
379



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
འགྱུར། །དྲོད་ཀྱིས་བསྐྱངས་པའི་ཆུ་དག་གིས། །གཅོང་ནད་དྲུངས་ནས་འབྱིན་
པ་ལྟར། །རྣམ་བྱང་ཆོས་ཀྱིས་འཁོར་བ་ཡི། །རྩ་བ་མ་རིག་རྩད་ནས་ཆོད། །
དེད་དཔོན་མཁས་པས་རྒྱ་མཚོ་ཆེར། །གཉེན་བཤེས་ཀུན་བོར་མི་རུང་ལྟར། །
རང་དོན་ཁོ་ནས་མར་གྱུར་འགྲོ། །ཡལ་བར་འདོར་བ་སུ་ཡིས་བཟོད། །དྭངས་
བསིལ་ཆུར་གསལ་ཟླ་བའི་གཟུགས། །གཡོ་དང་རང་བཞིན་ངེས་སྟོང་བའི། །
འགྲོ་བ་དག་ལ་དམིགས་པ་ཡིས། །སྙིང་རྗེ་གསུམ་ལ་གོམས་པར་བྱ། །འཛམ་
གླིང་ཆུ་ཀླུང་ཇི་སྙེད་དག །མ་དྲོས་ཀླུ་དབང་ལས་བྱུང་ལྟར། །ཐེག་ཆེན་ལམ་
གང་བསྐྱེད་པའི་རྟེན། །རིན་ཆེན་བྱང་ཆུབ་སེམས་མཆོག་ཟུངས། །རྩ་བ་དུག་
དང་སྨན་དག་ལས། །དུག་དང་སྨན་གྱི་ཚུལ་འབྱེད་ལྟར། །ཐེག་པ་ཆེ་ཆུང་
སེམས་བསྐྱེད་སྟོབས། །འདི་ཡིས་ངེས་པར་དབྱེ་བར་བྱ། །ཆུ་ཐིགས་གཅིག་ཞིག་
རྒྱ་མཚོའི་ནང་། །འཕོ་བས་ཟད་མི་འགྱུར་དེ་བཞིན། །སེམས་འདིས་ཟིན་པའི་
དགེ་རྩའི་སྟོབས། །བྱང་ཆུབ་མ་ཐོབ་བར་མི་འཛད། །ཆུ་ཕྲན་དཔག་མེད་རྒྱུ་བ་
དག །ཡུར་བ་གཅིག་ཏུ་འདྲེན་པ་བཞིན། །རྒྱལ་སྲས་སྤྱོད་ཚོགས་ཕ་མཐའ་ཡས། །
ཕྱིན་དྲུག་ཉམས་ལེན་བྱ་བར་འདུས། །དབུལ་ཞིང་ཕོངས་པའི་འདམ་རྫབ་ཀྱིས། །
སྦགས་པའི་གཅོང་རོང་ཀླུང་རྒྱུན་དག །སྦྱིན་པའི་ནོར་བུ་ཀེ་ཏ་ཀས། །རྙོག་མ་
དྲུངས་ནས་འབྱིན་པར་བྱེད། །གཙང་མའི་བསླབ་གསུམ་ཁྲིམས་ལྡན་པའི། །ལྷ་
ཡི་དྲང་སྲོང་ཨ་གyས། །ཉེས་ལྟུང་ཀླུང་རྒྱུན་ཧུབ་གཅིག་གིས། །དྲངས་ཏེ་ཉེས་
བྲལ་བདུད་རྩིར་བྱས། །ཁོང་ཁྲོའི་ཆུ་བཤལ་གཅིག་ཉིད་ཀྱིས། །ངལ་བརྒྱས་
འབད་པའི་དགེ་རྩ་ཡི། །ས་ཞིང་རིངས་པར་བརླག་འགྱུར་བས། །བཟོད་པའི་ཆུ་
380



ཆོས་ཚན་བཅུ་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་བླང་དོར་ཀུན་གསལ།
ལོན་བརྟན་པར་བྱ། །དགེ་ལ་སྤྲོ་བའི་བརྩོན་འགྲུས་སྟོབས། །ཆུ་ཡི་གཟེགས་མ་
རྟག་འབབ་པས། །སྟོབས་ལྡན་ཉོན་མོངས་བྲག་རི་དག །རིམ་གྱིས་ཕིགས་ནས་
ཐལ་བར་རློག །རྣམ་གཡེང་རླུང་གིས་མི་གཡོ་ཞིང་། །བྱིང་རྒོང་རྙོག་མ་དང་
བྲལ་བའི། །ཏིང་འཛིན་དྭངས་པའི་ཡིད་ཀྱི་མཚོར། །ཡོན་ཏན་གཟུགས་བརྙན་
ཅི་ཡང་འཆར། །འཇིག་ལྟའི་མཆེ་སྡེར་རབ་འབར་བའི། །ཤེས་ཉོན་ཆུ་སྲིན་
བསྒྲལ་བའི་ཕྱིར། །རྣམ་དག་ཡེ་ཤེས་རྒྱ་མཚོའི་ནང་། །ཡང་དག་ལྟ་བའི་དུང་
དཀར་འཕྱོ། །དེ་ལྟར་ཕ་རོལ་ཕྱིན་དྲུག་གི །སྤྱོད་ཚོགས་རྒྱ་མཚོར་རྟག་བརྩོན་ཏེ། །
བསྡུ་བ་རྣམ་བཞིའི་སྤྲིན་ངོགས་ལས། །གཞན་དོན་ཆར་གྱི་རྒྱུན་བཟང་འབེབས། །
ཆུ་གཏེར་རྣམ་བཞི་རྒྱ་མཚོའི་ངོགས། །སོང་ཚེ་གཅིག་ཏུ་གྱུར་པ་བཞིན། །སྟོང་
དང་རྟེན་འབྲེལ་ངོ་བོ་དག །རོ་གཅིག་གྱུར་པའི་གནས་ལུགས་གཟིགས། །ཐུན་
མོང་ལམ་གྱི་ཆུ་བོ་ཡིས། །རང་རྒྱུད་བརླན་པར་གྱུར་པ་ན། །ཟུང་འཇུག་ཡིད་
བཞིན་དབང་གི་རྒྱལ། །ལེན་ཕྱིར་ཐུན་མིན་རྒྱ་མཚོར་ཞུགས། །རྡོ་རྗེ་འཛིན་པའི་
དེད་དཔོན་ལ། །བརྟེན་ནས་དབང་གི་ཆུ་བོ་བཞིས། །ཉོན་མོངས་ལྡན་ལྗིན་དྲི་
མ་དག །འཁྱུད་པའི་སྦྱོར་བ་ལ་བརྩོན་མཛོད། །དངོས་གྲུབ་རྩ་བ་དམ་ཚིག་སྡོམ། །
ཚུལ་བཞིན་བསྲུང་བའི་དག་བྱེད་རྫས། །ལེགས་པར་བལྟམས་པའི་དྲི་ཡི་ཆུས། །
བློ་ཡི་དུད་ཆོས་འགེངས་པར་བྱ། །འབར་བའི་མེ་ལྕེའི་འོད་ཀྱི་འཕྲེང་། །གསོད་
བྱེད་གཉེན་པོ་ཆུ་བཞིན་དུ། །བསྐྱེད་རིམ་རྣལ་འབྱོར་ཕྲ་རགས་ཀྱིས། །ཐ་མལ་
སྣང་ཞེན་ཀུན་རྟོག་བཅོམ། །སྤྲུལ་པའི་འཁོར་ལོར་སེམས་བསྣུན་པས། །ཟླ་ཉི་སྒྲ་
གཅན་རྒྱུ་བཀག་སྟེ། །བྱང་ཆུབ་སེམས་ཀྱི་ཆུ་རྒྱུན་གྱིས། །དགའ་བཞིའི་ཡེ་ཤེས་
381



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
འདྲེན་པར་ནུས། །ཤིན་ཏུ་དྭངས་པའི་ཆུ་ཉིད་ལས། །ཆུ་བུར་ཇི་བཞིན་གཉུག་
མ་ཡི། །རླུང་སེམས་ལས་གྲུབ་སྒྱུ་ལུས་ཀྱི། །ངོ་མཚར་མཚན་དཔེའི་གཟུགས་
བརྙན་བཀྲ། །དེ་ཡང་གདོད་ནས་མ་གྲུབ་པའི། །སྟོང་པའི་ངང་དུ་རབ་སྦྱངས་
པས། །ཆུ་བུར་ཆུར་ཐིམ་ཇི་བཞིན་དུ། །དོན་གྱི་འོད་གསལ་དབྱིངས་སུ་ཐིམ། །
རྒྱ་མཚོའི་རླངས་པ་མཁར་སོང་བས། །གློ་བུར་ཆུ་འཛིན་ཚོགས་འདུས་ལྟར། །
བདེ་སྟོང་ངང་ལས་སློབ་མི་སློབ། །ཟུང་འཇུག་གོ་འཕང་རིམ་བགྲོད་འགྱུར། །
སླར་ཡང་མཁྱེན་བརྩེའི་སྤྲིན་ཚོགས་ལས། །ལྷུན་གྲུབ་ཆོས་ཀྱི་ཆར་ཕབ་པས། །
སྐལ་ལྡན་ཞིང་སར་ཀུན་མཁྱེན་གྱི། །ཡེ་ཤེས་མྱུ་གུ་ཅི་ཡང་བསྒྲུབ། །ཚུལ་
འདིའང་དཀོན་མཆོག་གསུམ་འདུས་དངོས། །འཇམ་མགོན་བསྟན་པའི་སྒྲོན་མེ་
མཆོག །གང་གི་ཞལ་ལུང་ཆུ་ཡི་གཏེར། །རྣམ་བཞིའི་བགྲོད་པའི་རྗེས་སུ་
བསྒྲུབས། །ངལ་བ་བརྒྱ་བརྒྱས་ཐིགས་རེ་ནས། །བསགས་པའི་ཉུང་ངུའི་ལེགས་
བཤད་ཀྱི། །ཀླུང་རྒྱུན་འདི་ཡང་འཐུང་འདོད་པ། །གང་དག་བློ་ཡི་ཧུབ་ཀྱིས་
ལོངས། །རྨོངས་པའི་དབང་གྱུར་ལོག་བཤད་ཀྱི། །བ་ཚཱའི་སྐྱོན་གྱིས་སྦགས་པའི་
ཆབ། །མཆིས་ན་མཁས་གྲུབ་ཀླུ་ཡི་དབང་། །དྲུང་དུ་ཉེས་དང་ལྷན་ཅིག་
བཤགས། །དེ་ལྟར་ལུགས་ཟུང་ཉམས་ལེན་སྤྱོད། །ཚུལ་དག་ཆུ་བོར་དཔེ་བཞག་
སྟེ། །བཀོད་འདིའི་དགེ་བས་རྒྱལ་བའི་བསྟན། །མི་ནུབ་དབྱར་མཚོ་ལྟར་འཕེལ་
ཤོག །
ཅེས་པ་འདི་ནི་ལུགས་ཟུང་བསླབ་བྱ་ཚིག་སྦྱོར་སོགས་ཀྱིས་མ་བཅིངས་པར་གོ་བདེའི་
ཚུལ་དུ་བཀོད་པ་ཞིག་དགོས་ཞེས་འདི་གའི་གམ་བཅར་བ་ཞིག་ནས་བརྗོད་ཁར་རིག་གནས་
382



ཆོས་ཚན་བཅུ་བདུན་པ། ལེགས་པར་བཤད་པ་ཆུའི་བསྟན་བཅོས་ལུགས་གཉིས་བླང་དོར་ཀུན་གསལ།
རྒྱ་མཚོར་བློ་གྲོས་ཀྱི་འཇུག་སྒོ་མཆོག་ཏུ་དགེ་བའི་རྣམ་དཔྱོད་དང་ལྡན་པ་སུ་ཉིད་གཡོན་ཤོག་
ཚ་ཀན་ཨོ་པོ་ཆོས་སྡེ་དགེ་སྐྱོང་གླིང་གི་བདག་པོ་མཁན་སྤྲུལ་འཇམ་དབྱངས་ལེགས་བཤད་རྒྱུ་
མཚོ་ནས་བསྐུལ་མ་བྱུང་བ་ལྟར། ༧ ཤཱཀྱའི་རིང་ལུགས་འཛིན་པ་བློ་བཟང་ཐུབ་བསྟན་ཆོས་
ཀྱི་ཉི་མ་དགེ་ལེགས་རྣམ་རྒྱལ་དཔལ་བཟང་པོས་སན་ཞི་ཞིང་ཆེན་དན་ཡོན་ཕུའི་ཕོ་ཕྲང་ཏོའོ་
ཀོང་ཟིར་འཕྲལ་མར་བགྱིས་པ་དགེ་ལེགས་འཕེལ། །
383



ཆོས་ཚན་བཅོ་བརྒྱད་པ།
༄༅། །ལུགས་ཀྱི་བསྟན་བཅོས་དཔག་བསམ་
ལྗོན་པ་ཞེས་བྱ་བ་བཞུགས་སོ། །
【རྩོམ་པ་པོའི་མཛད་རྣམ་ཉུང་བསྡུས།
ཨ་མདོ་དགེ་བཤེས་འཇམ་དཔལ་རོལ་བའི་བློ་གྲོས་ནི། མདོ་སྨད་ཙོང་ཁའི་ཡུལ་གྱི་
མཚོ་ཁྲི་ཤོར་རྒྱལ་མོའི་ཉེ་འགྲམ་དུ། ཉིན་ལུང་ཝང་གི་ཁྱིམ་རྒྱུད། གནུབས་སངས་རྒྱས་ཡེ་
ཤེས་ཀྱི་གདུང་རིགས་ལས་མཆེད་པ་ཡབ་རིག་སྔགས་འཛིན་པ་འཁྱམ་རུ་སྐུ་ཆེན་དང་།
ཡུམ་སྤྲེའུ་ནག་བཟའ་གཉིས་ཀྱི་སྲས་སུ་སྤྱི་ལོ1888 ལོར་སྐུ་འཁྲུངས། །
དགུང་ལོ་བདུན་པར། ་ཨ་ཕྱི་རྒན་མོ་ཞིག་ཡོད་པས་གཉོར་སྐྱོང་བྱས་ཏེ་མོ་རང་གིས་
དམ་པ་འདིར་ཀློག་སློབ་བཞིན་དབུས་ཀྱི་ལྷ་སར་མཇལ་སྐོར་ལ་སོང་། ཇོ་ཤཱཀ་རྣམ་གཉིས་
སོགས་མཇལ་སྐབས་སྐུ་ཚེ་དེ་ལ་དཀོར་དང་ལོག་འཚོར་མི་འབག་པའི་ཐུགས་སྨོན་གནང་བ་
སོགས་སྐུ་ན་ཕྲ་ཡང་རྣམ་དཀར་གྱི་བག་ཆགས་བརྟས་པའི་རང་རྟགས་མངོན་དུ་གྱུར། རྒྱལ་
དབང་བཅུ་གསུམ་པ་ཆེན་མོ་ལས་སྲད་བརྒྱུད་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་་་
ཁྲིད་ལུང་སོགས་ཟབ་ཆོས་དུ་མ་ནོད། ཕྱིས་སྐུ་འབུམ་དུ་བཞུགས་སྐབས་ཀྱང་ཆོས་བཀའ་
མང་དུ་གསན། །
དགུང་ལོ་བརྒྱད་པར་བྱ་བཏང་རི་ཁྲོད་པ་བསོད་ནམས་རྒྱ་མཚོའི་དྲུང་ནས་བསླབ་་་་
ཚིགས་སྔ་མ་དགེ་ཚུལ་གྱི་བསླབ་པ་ལེགས་པར་མནོས་ཏེ། མཚན་ལ་བློ་བཟང་མཁས་བཙུན་
བསྟན་འཛིན་རྒྱ་མཚོ་ཞེས་གསོལ། དགུང་ལོ་བཅུ་གཅིག་པར་སྐུ་འབུམ་བྱམས་པ་གླིང་དུ་
384



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
=
ཚོགས་ཞུགས་གནང་། དེ་ནས་བཟུང་སྟེ་ཧོར་ཆེན་ཡེ་ཤེས་རྒྱ་མཚོ་སོགས་བསྟེན་ནས་གཞུང་
བཀའ་པོད་ལྔ་ལ་རིམ་པར་སྦྱངས། ཁྱད་པར་གངས་ཅན་མགོན་པོའི་རིགས་བདག་མཁས་
མཆོག་དཔའ་རི་བ་བློ་བཟང་རབ་གསལ་ལས་འགྲེལ་ཆུང་དོན་གསལ་དང་། རྗེ་ཞྭ་དམར་
བ་དགེ་འདུན་བསྟན་འཛིན་རྒྱ་མཚོ་ལས་བྱང་ཆུབ་ལམ་རིམ་ཆེན་མོ་དང་རྗེ་བཙུན་ཏཱ་ར་ནཱ་
ཐས་བསྡུས་པའི་སྒྲུབ་ཐབས་རིན་ཆེན་འབྱུང་གནས་གསན་བཞེས་མཛད། ཁྲི་ཀ་ཨ་ལགས་
རིན་པོ་ཆེ་ངག་དབང་ཕུན་ཚོགས་ལས་བསླབ་ཚིགས་ཕྱི་མ་བསྙེན་རྫོགས་ཞུས། གསང་འདུས་
དང་བདེ་མཆོག་ལི་དྲིལ་གཉིས་སོགས་ཟབ་ཆོས་མང་དུ་གསན། ཁྱད་པར་འཇམ་མགོན་བླ་
མའི་སྙན་བརྒྱུད་ཁྱད་པར་ཅན་འཇིགས་བྱེད་ལྷ་བཅུ་གསུམ་པའི་དབང་བཞི་མནོས། དྲུང་
ཆེན་བྱམས་པ་རྒྱ་མཚོ་ལས་སྒྲ་དང་སྨན་རྩིས་སོགས་ཐུན་མོང་རིག་གནས་དང་ཐུན་མིན་སྙན་
བརྒྱུད་ཀྱི་གདམས་པ་མང་དུ་གསན་ནས་གདམས་པའི་གཏེར་མཛོད་ཆེན་པོར་གྱུར། དགུང་
གྲངས་ཉེར་ལྔ་པར་བར་ཁམས་ལྷོ་ཕྱོགས་སུ་ཕེབས་ཏེ། བྲག་དཀར་སྐུ་ཞབས་རིན་པོ་ཆེ་བློ་
བཟང་དཔལ་ལྡན་བསྟན་འཛིན་སྙན་གྲགས་ཞུ་བ་དང་མཇལ་ཞིང་། རྗེ་ཐམས་ཅད་མཁྱེན་
པའི་མདོ་སྔགས་ཀྱི་ལམ་རིམ་གཉིས་དང་། ཐེག་པ་ཆེན་པོའི་བློ་སྦྱོང་སོགས་གདམས་པ་
མཐའ་ཡས་པ་གསན། གཞན་ཡང་འཇམ་དབྱངས་མཁྱེན་བརྩེ་དབང་པོ་ལས་སྒྱུ་འཕྲུལ་
གསང་བ་སྙིང་པོ་སོགས་ཆོས་བཀའ་དུ་མ་དང༌། ར་སྒང་གཅོད་པ་ཞེས་པའི་རྟོགས་ལྡན་གྱི་
རྣལ་འབྱོར་པ་ལས་ཀློང་ཆེན་སྙིང་ཐིག་གི་ཆོས་སྐོར་ཡོངས་རྫོགས་གསན། སྐབས་དེ་ནས་རྗེ་
བྲག་དཀར་བས་བསྐུལ་བ་བཞིན་མགོ་ལོག་གི་ཡུལ་དུ་ཞབས་པད་ཀྱི་རི་མོ་བཀོད་ཅིང་། མི་
དབང་ཆེན་པོ་དབང་ཆེན་མདོ་སྡེ་ཞེས་པའི་གུས་འདུད་ལྷུར་བླངས་ཏེ། དམ་པའི་ཆོས་ཀྱིས་
ཚིམ་པར་བྱས། དེ་ནས་ཁོང་རྣམ་གཉིས་མཆོད་ཡོན་ཟུང་འབྲེལ་གྱིས་རྒྱལ་དབང་ཐུབ་
བསྟན་རྒྱ་མཚོར་ཞུས་ནས་བཀའ་བཞིན་དཔལ་སྙན་མོ་རི་རྣམ་རྒྱལ་དགེ་ལྡན་གླིང་བཏབ།
གཞི་གསུམ་གྱི་ཕྱག་བཞེས་དང་འཆད་ཉན་གྱི་སྲོལ་བཙུགས། ཡང་སྦས་པའི་རྣལ་འབྱོར་པ་
ཆེན་པོ་ཁྲ་དགེ་སློང་ཚུལ་ཁྲིམས་དར་རྒྱས་ལས་གསང་ཆེན་སྙན་བརྒྱུད་ཀྱི་གདམས་པ་མཐའ་
385



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
དག་བུམ་པ་གང་བྱོའི་ཚུལ་དུ་གསན་བཞེས་གནང་། ཁྲ་དགེ་སློང་དང་དམ་པ་དུ་མས་ཞལ་
མཐུན་པར་འདི་པ་རྫོགས་ཆེན་དཔལ་སྤྲུལ་ཨོ་རྒྱན་འཇིགས་མེད་ཆོས་ཀྱི་དབང་པོའི་སྤྲུལ་་་་
བའི་རོལ་གར་དུ་བསྔགས། གོང་ས་བཅུ་གསུམ་པའི་རིགས་བདག་གྲུབ་བརྙེས་ལས་རབ་
གླིང་པའམ་ཉག་བླ་བསོད་རྒྱལ་ལས་ཟབ་ཆོས་སྤྱི་དང་ཁྱད་པར་དུ་ཕུར་བ་ཡང་གསང་སྤུ་གྲིའི་
སྐོར་གསན། རྫ་ཁོག་ཏུ་ཕེབས་ཏེ་དགོན་གསར་དགའ་ལྡན་བཀྲ་ཤིས་ཆོས་གླིང་དུ་བཀའ་
ཆོས་དུ་མ་གསུངས་ཤིང་། མཚན་ཉིད་བཙུགས་ཏེ་འཛིན་གྲྭ་སོགས་གྲྭ་སའི་ཕྱག་བཞེས་ཇི་
བཞིན་ཚུགས་པར་མཛད། སྡེ་དགེ་ལྷུན་གྲུབ་སྟེང་དུ་ཕེབས་ཏེ་ས་དབང་སྡེ་དགེ་རྒྱལ་པོ་
དང་མཆོད་ཡོན་དུ་འབྲེལ། སྐལ་ལྡན་གདུལ་བྱ་མང་པོ་སྨིན་པར་མཛད། རྗེ་འདི་པའི་
གསུང་གིས་བསྐུལ་བ་ལྟར་རྒྱལ་བ་ཙོང་ཁ་པའི་བཀའ་འབུམ་ཡོངས་རྫོགས་པར་དུ་བསྐྲུན་པ་
ད་ལྟའང་ཉམས་པ་མེད་པར་སྡེ་དགེའི་ཆོས་མཛོད་ཆེན་མོར་བཞུགས། ལྕགས་མོ་མགོ་ལོག་
གི་ཡུལ་དུ་ཡུན་རིང་བཞུགས་ཏེ། རྨ་སྨར་བྱང་འབྲོག་གི་ཡུལ་གྲུ་མཐའ་དག་གངས་ཅན་
མགོན་པོའི་བཀའ་འབངས་ལ་སྦྱར། དགུང་ལོ་བཞི་བཅུ་པར་རྨ་ཉིན་སྒར་གསར་བཙུགས་
ནས་དམ་པའི་ཆོས་ཀྱི་ཆར་ཆེན་ཚད་མེད་པ་ཕབ། དགུང་ལོ་ཞེ་གཅིག་པར་ཆབ་མདོ་
བྱམས་པ་གླིང་དུ་ཕེབས། དེར་མདོ་ཁམས་སྤྱི་ཁྱབ་ཆེན་མོས་དངུལ་སྲང་ལྔ་སྟོང་ཆིག་བརྒྱའི་
ཐེབས་སྦྱར་ནས། བློ་གསལ་ཁྲིམས་ལྡན་འདུས་པ་བརྒྱ་ཕྲག་བརྒལ་བའི་མཚན་ཉིད་གྲྭ་ཚང་
བཙུགས། དགུང་ལོ་ཞེ་བཞི་པར་དབུས་འགྱུར་ཆོས་ཀྱི་ཞིང་དུ་ཕེབས་ཏེ། གོང་ས་བཅུ་
གསུམ་པའི་གསེར་ཞལ་མཇལ། དེ་ནས་གོང་ས་མཆོག་གི་བཀའ་ལྟར་མཁས་གྲུབ་བྱེ་བའི་
བསྟི་གནས་འབྲས་སྤུངས་སྒོ་མང་གྲྭ་ཚང་དུ་ཞུགས། དགའ་ལྡན་ཤར་བྱང་གི་ཆོས་རྗེ་གཉིས་
ཀྱིས་གཙོས་པའི་དམ་པ་དུ་མ་ལས་རྒྱུ་དང་འབྲས་བུའི་ཆོས་སྒོ་མང་པོ་གསན། ལྷ་ལྡན་སྨན་
རྩིས་ཁང་གི་འདུས་པ་བརྒྱ་ཕྲག་ལྷག་ལ་རྗེ་ཞྭ་དམར་བའི་ལམ་ཁྲིད་ཞིབ་རྒྱས་སུ་གནང་།
གོང་ས་མཆོག་གི་བཀའི་མདུན་ན་འདོན་ཕལ་ཆེར་སློབ་མ་དང་སྦྱིན་བདག་ཏུ་གྱུར། ཡབ་
གཞིས་སྲིད་བློན་ཆེན་པོས་གཙོས་དགའ་ལྡན་ཕོ་བྲང་ཕྱོགས་ལས་རྣམ་རྒྱལ་གྱི་འཕྲིན་ལས་ཀྱི་
386



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ཞབས་འདེགས་སུ་འཕགས་མ་རིག་བྱེད་དབང་མོའི་ཆོས་སྐོར་པོད་དྲུག་ཙམ་ལེགས་པར་་་
བརྩམས། བླ་སྨན་མཁན་པོའི་སློབ་གྲྭར་ཇི་ལྟར་འཚམ་པའི་གྲོགས་དན་མཛད་པ་སོགས་
ལས་ཀུན་གྱིས་བཀུར་གཟོ་མཐོ་བའི་ཚད་དུ་གྱུར། གཞན་ཡང་ཨ་སྐྱོང་གོང་མའི་དཔོན་སྤྲུལ་
བསྟན་འཛིན་གྲགས་པ་དང་། པདྨ་འབུམ་གྱི་དཔོན་རིགས་ཀུན་ལ་བཀའ་བློན་དང་བཀའ་
ཤག་གི་རིམ་པའི་ཐོབ་དང་ཐམ་ཀའི་ཆོ་ལོ་སྩོལ་བའི་གྲོགས་དན་མཛད་ཅིང་། ངག་དབང་
ཚོགས་གཉིས་རྒྱ་མཚོའི་གསུང་འབུམ་དང་། རྡོ་གྲུབ་ཆེན་འཇིགས་མེད་བསྟན་པའི་ཉི་མའི་
གསུང་འབུམ་གོང་ས་བཅུ་གསུམ་པར་གཟིགས་འབུལ་ཞུས་པས། བསྔགས་བརྗོད་ཀྱི་མེ་ཏོག་
ཕྱོགས་སུ་འཐོར་བར་མཛད། དེ་ལྟར་རླབས་ཆེན་གྱི་མཛད་པ་ཐ་མ་ལ་ཉེ་བའི་སྐབས་སུ།
ལྷོ་ཕྱོགས་རོང་བོ་དགོན་ཆེན་དུ་གདན་ཞུས་ལྟར་ཕེབས་ཏེ། ཟབ་ཆོས་དུ་མ་གནང་། ཡུལ་
དེའི་སྐལ་ལྡན་སྐྱེ་བོ་རྣམས་ཀྱི་རེ་བ་ཡིད་བཞིན་དུ་བསྐངས། སྤྱི་ལོ1935ལོར་སྐུ་གཤེགས།
རྗེ་འདི་པའི་མཚན་ལ་དབུས་གཙང་ཕྱོགས་ནས་ཨ་མདོ་དགེ་བཤེས་འཇམ་དཔལ་རོལ་
བ་ཞེས་དང་། ཁམས་ཀྱི་ཕྱོགས་དང་མགོ་ལོག་ཕལ་ཆེར་གྱིས་བྲག་དཀར་དགེ་བཤེས་ཞེས་
སུ་འབོད་ལ། གཞན་ཡང་རོལ་བའི་བློ་གྲོས། མཁའ་ཀློང་ཡངས་པ་རྩལ་སོགས་མཚན་གྱི་
རྣམ་གྲངས་མང་དུ་སྣང་ངོ༌། ། །
རྗེ་འདི་པས་ས་དགེ་བཀའ་རྙིང་དང་ཇོ་ནང་སོགས་གྲུབ་མཐའ་རིས་མེད་ཀྱི་སློབ་མ་
མང་པོ་བསྐྱངས་ཤིང་། གོང་ས་བཅུ་གསུམ་པའི་བླ་སྨན་མཁྱེན་རབ་ནོར་བུ་དང་། རྒྱའི་ལོ་
ཙཱ་པ་ཆེན་པོ་ཧྥ་ཙོང་ཧྥ་ཧྲི་གཉིས་ནི་འདི་པའི་སློབ་མ་ཆེན་པོར་གྲགས་སོ། །
རྗེ་འདི་པར་གོང་སྨོས་རིག་བྱེད་མའི་ཆོས་སྐོར་དང་། སྒྲུབ་བརྒྱུད་ཤིང་རྟ་བརྒྱད་ཀྱི་
རྣམ་གཞག དོན་བདུན་ཅུའི་རྣམ་གཞག ཇོ་ནང་ཏཱ་ར་ནཱ་ཐའི་གུ་རུའི་རྣམ་ཐར་གྱི་རྒྱབ་
ཆོས། སུམ་ཅུ་པའི་དགོངས་འགྲེལ་རབ་གསལ་ཟླ་སྣང་། ཨ་སྐྱོང་བསྟན་འཛིན་གྲགས་པ་
ལ་གནང་བའི་ལུགས་ཀྱི་བསྟན་བཅོས་དཔག་བསམ་ལྗོན་པ་སོགས་བརྩམས་ཆོས་མང་དུ་་་་
བཞུགས་པ་ལས་པོད་གཉིས་མགོ་ལོག་ཁུལ་གནའ་རྩོམ་བྱ་བའི་གཞུང་ལས་ཁང་གིས་མགོ་་་
387



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
=
ལོག་དཔེ་རྙིང་དཔེ་ཚོགས་ཀྱི་གྲས་སུ་བཙུད་དེ། སི་ཁྲོན་མི་རིགས་དཔེ་སྐྲུན་ཁང་གིས་སྤྱི་
ལོ2004ལོར་དཔེ་སྐྲུན་བྱས་ཡོད།
འདི་པའི་རྣམ་ཐར་ཅུང་ཟད་ཞིབ་མོ་ནི་གོང་སྨོས་མགོ་ལོག་དཔེ་རྙིང་དཔེ་ཚོགས་དེབ་
བཅུ་དྲུག་པ་ཨ་མདོ་དགེ་བཤེས་འཇམ་དཔལ་རོལ་བའི་བློ་གྲོས་ཀྱི་གསུང་འབུམ་པོད་དང་་་་
པོར་བཀོད་པའི་ཨ་ཁུ་བདེ་ལེགས་རབ་རྒྱས་ཀྱིས་མཛད་པའི་རྩོམ་པ་པོ་མཚམས་སྦྱོར་མདོར་
བསྡུས་ཞེས་པ་དང་། ཡང་དེ་རུ་བཀོད་པའི་ཆེ་བོའི་མཆོག་སྤྲུལ་བློ་བཟང་མདོ་སྔགས་རྒྱ་
མཚོས་མཛད་པའི་རྗེ་བཙུན་བླ་མ་མཆོག་གི་རྣམ་ཐར་གསོལ་འདེབས་ཚིགས་བཅད་མ་ཞེས་་
པར་གསལ།
རྗེ་འདིའི་སྐུ་ཕྲེང་གཉིས་པ་དང་གསུམ་པ་སྐུ་ན་ཕྲ་མོ་ནས་དགོངས་པ་རྫོགས། སྐུ་
ཕྲེང་བཞི་པ་མཆོག་སྤྲུལ་ཚེ་རིང་བསམ་འགྲུབ་ནི་རྫ་བསམ་འགྲུབ་དགོན་གྱི་ཉེ་འདབས་སུ་་་
ལྡོང་རིགས་སྨྱོ་ཤུལ་གྱི་རྒྱུད་དུ་འཁྲུངས་པ། ལབ་ལུང་མཁན་ཆེན་གྱིས་རྡོ་རྗེའི་ལུང་གིས་
བསྔགས་ནས་གདན་སར་བཀོད་ཅིང་། ད་ལྟ་མགོ་ལོག་དར་ལག་རྫོང་དམངས་ཆེན་གྱི་ཀྲུའུ་
རིན་གཞོན་པའི་འགན་བཞེས་ཏེ་བཞུགས་སོ། །
༄༅། །ཉི་མའི་འོད་ཀྱིས་པདྨོ་བཞིན། །སྐྱེ་དགུའི་བློ་གྲོས་བཞད་པའི་དཔལ། །
རྒྱལ་ཀུན་སྤྱི་གཟུགས་ཡོངས་སུ་འཛིན། །འཇམ་དབྱངས་བླ་མས་དགེ་ལེགས་
མཛོད། །ཚད་མའི་ལམ་ནས་བསླུ་མེད་ཀྱི། །སར་གཤེགས་ཀུན་མཁྱེན་འགྲོ་བའི་
མགོན། །དེ་ཡི་བསྟན་དང་དེ་འཛིན་ལ། །རྣམ་ཀུན་བདག་ནི་གུས་ཕྱག་འཚལ། །
གང་གསུང་བདུད་རྩིའི་ཐིགས་ཕྲེང་གིས། །རྨོངས་པའི་གདུང་བ་ཀུན་བཅིལ་
པའི། །ལྷག་པའི་ལྷ་མཆོག་མཁྱེན་པའི་གཏེར། །ཡབ་ཡུམ་སྙིང་གི་དབུས་སུ་རོལ། །
མཁྱེན་བརྩེའི་གཟིགས་པ་མཐར་ཐུག་ཀུན། །འགྲོ་ཀུན་སྲིད་ཞི་ལས་སྒྲོལ་ཕྱིར། །
388



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ཕྲིན་ལས་ཡོལ་མེད་ལྷ་མོའི་གར། །ཨཱརྱ་ཏཱ་རེས་འགྲོ་འདི་སྐྱོངས། །ཐུབ་པ་
མཆོག་དང་དེ་ཡི་ལུགས། །ལུང་དང་རིགས་པས་འཛིན་མཛད་པའི། །ཚད་མའི་
སྐྱེས་བུའི་གཞུང་ལུགས་ལས། །ཇི་སྐད་འབྱུང་བའི་བླང་དོར་གནས། །འཐོར་བ་
བསྡུས་ཤིང་གབ་པ་གསལ། །ཆ་ཚང་གོ་རིམ་བཞིན་བསྡེབས་ཏེ། །རང་གི་བློ་
གྲོས་འཕེལ་བ་དང་། །སྐལ་མཉམ་གཞན་ལ་ཕན་ཕྱིར་བརྗོད། །ཚེ་འདིར་བདེ་
ཞིང་སྐྱིད་པ་དང་། །ཕྱི་མ་མངོན་མཐོ་ངེས་ལེགས་ལ། །བགྲོད་པར་འདོད་པ་སུ་
མཆིས་ཀྱང་། །གཞུང་འདིར་འཇུག་ཅིང་འཛིན་པར་རིགས། །དེས་ན་ཡོན་ཏན་
འགག་པའི་སྒོ། །ཕྱོགས་སུ་ལྷུང་བའི་སེམས་དོར་ཏེ། །བློ་ལྡན་དོན་དུ་གཉེར་
བའི་བློས། །ཉན་བསམ་གོམས་ལ་འབད་པར་མཛོད། །ཡ་རབས་དང་ནི་མ་
རབས་ཀྱི། །སྤྱོད་པའི་ཁྱད་པར་ཤན་ཕྱེས་ནས། །དམ་པའི་སྐྱེས་བོ་མཁས་པ་
ཡིས། །རང་གཞན་དོན་གཉིས་སྒྲུབ་པའི་ཕྱིར། །རིགས་དང་རིགས་ཅན་གང་
ཟག་གི། །སྤྱོད་པ་རྒྱུ་འབྲས་འཆོལ་མ་འཚོལ། །བླང་དོར་གནས་སུ་ལེགས་ཤེས་
ནས། །ཉམས་སུ་ལེན་ལས་བགྱི་བ་གཞན། །ཚད་མའི་སྟོན་པས་མ་གསུངས་
ཤིང་། །ལུང་དང་རིགས་པས་མི་འགྲུབ་པས། །བློ་ལྡན་རང་ལ་བརྩེ་བ་འགའ། །
མཆིས་ན་འདི་བཞིན་ཐོས་བསམ་དགོས། །སྔར་སོང་དཔེ་དང་ཕྱིས་འབྱུང་གི །
འབྲས་བུའི་ཁྱད་པར་གང་གི་རྒྱུས། །བསྐྱེད་པའི་བླང་དོར་ལེགས་དཔྱོད་པ། །
སྐྱེས་བུ་མཁས་པའི་རིགས་སུ་བཤད། །སྤྱིར་ན་སེམས་ཀྱི་རང་བཞིན་ལ། །རང་
བཞིན་དྲི་མས་དབེན་པའི་ཕྱིར། །ཀུན་ཀྱང་དེ་བཞིན་གཤེགས་རིགས་ཏེ། །བདེ་
གཤེགས་སྙིང་པོ་ཅན་དུ་བརྗོད། །དེ་ཕྱིར་ཆོས་ཀྱི་དབྱིངས་དེའི་མཐུས། །འཁོར་
389



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
འདས་རྟེན་འབྲེལ་མི་བསླུ་ཞིང་། །ཁྱད་པར་ཉེས་ཟད་ཀུན་མཁྱེན་གྱི། །གོ་
འཕང་སྒྲུབ་ནུས་ཚད་མ་ཡོད། །གནས་སྐབས་རིགས་ཀྱི་བྱེ་བྲག་ལ། །ཆོས་དང་
སྲིད་རིགས་ཉིས་སུ་དབྱེ། །དེ་ཡང་རང་བཞིན་གནས་རིགས་ནི། །གོང་དུ་བཤད་
བཞིན་རྒྱས་འགྱུར་ལ། །ཉན་རང་ཐེག་ཆེན་རིགས་གསུམ་ལས། །དང་པོ་མ་
ཆགས་འཕགས་རིགས་ནི། །རང་ལུགས་སོགས་ལ་ཆགས་ཞེན་ཆུང་། །ངོ་ཚ་ཁྲེལ་
ཡོད་འཁོར་བར་སྐྱོ། །སྙིང་རྗེ་བག་ཡོད་སྡིག་འཛེམ་བཤགས། །བདེན་བཞིའི་
བླང་དོར་ཐོས་པ་དང་། །སེམས་ཆེ་སྤུ་ལྡང་མཆི་མ་འཁྲིགས། །འཇིགས་སྐྱོབ་
དང་ནི་ལེགས་སྨོན་དང་། །བསླབ་པ་རྒྱལ་སྲིད་ཆེད་འདོར་སོགས། །ཐར་པའི་
ཆེད་དུ་སྲོག་བཞིན་བསྲུང་། །དགེ་རྩ་རང་ཉིད་འཁོར་བ་ལས། །གྲོལ་བའི་ཆེད་
དུ་བསྔོ་བ་དང་། །ཚོགས་དང་ལྷན་ཅིག་སྟོན་པ་ལས། །ཉན་བསམ་སྒོམ་པ་དོན་
གཉེར་རོ། །རང་རྒྱལ་རིགས་ཅན་དང་པོ་ནས། །ཉོན་མོངས་ཆུང་ཞིང་སྙིང་རྗེ་
དམན། །ང་རྒྱལ་ཆེ་ཞིང་དབང་པོ་འབྲིང༌། །དེ་ཕྱིར་འདུ་འཛིར་མི་དགའ་ཞིང་། །
གཅིག་པུར་སེསམ་ཅན་དོན་བྱེད་ལ། །མི་འཇུག་སྙིང་ལས་ཆུང་ངུར་གནས། །
སློབ་དཔོན་གསང་ཞིང་མེད་པ་ཡིས། །འགྲན་ཟླ་མེད་པར་བྱང་ཆུབ་འདོད། །
ཐེག་པ་ཆེན་པོའི་རིགས་རྣམས་ནི། །དུ་བ་ལས་ནི་མེར་ཤེས་དང་། །ཆུ་སྐྱར་ལས་
ནི་ཆུར་ཤེས་ལྟར། །བྱང་ཆུབ་སེམས་དཔའ་བློ་ལྡན་གྱི། །རིགས་ནི་ཚད་མ་དག་
ལས་ཤེས། །ཞེས་གསུངས་ཇི་བཞིན་ཉན་རང་ལས། །དགེ་བ་སྒྲིབ་གཉིས་གཉེན་
པོ་དང་། །སྟོབས་སོགས་ཚང་དང་དོན་གཉིས་འབྱུང་། །མི་གནས་མྱང་འདས་
ཟད་མེད་བཞིས ། །མཆོག་ཏུ་འཕགས་ཤིང་ངེས་པའི་རྟགས། །སྙིང་རྗེ་ཆེ་ཞིང་
390



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
-
-
དཀའ་སྤྱད་བཟོད། . །ཕར་ཕྱིན་དགེ་སྦྱོང་མི་འཕྲོགས་པའི། །མོས་པ་མང་པོས་
སེམས་ཅན་དོན། །རྐྱེན་གྱིས་འཕྲོགས་པར་མི་བྱེད་པའོ། །ཐེག་གསུམ་གང་ལ་
འཇུག་པའི་རྐྱེན། །གཞན་ལ་རག་ལས་གྲོགས་རྐྱེན་གྱིས། །གཞན་དུ་བསྒྱུར་ནུས་
མ་ངེས་པ། །རིགས་མེད་མི་སྲིད་རིགས་བཞི་ཡང་། །མཐར་ཐུག་ཐེག་ཆེན་
རིགས་སུ་ངེས། །ཐེག་པ་གང་ལ་འཇུག་འདོད་ཀྱང་། །དེ་ཡང་རིགས་ཀྱི་ནུས་པ་
ནི། །རྒྱས་པར་བྱེད་པའི་ཐབས་བརྩོན་པ། །ཐར་ལམ་བསྒྲོད་པའི་གནད་གཅིག་
པུ། །གནད་དེ་རྟོགས་པར་མ་གྱུར་པས། །ཐེག་དམན་རིགས་ལ་ཐེག་ཆེན་གྱི། །
རིགས་སུ་འཁྲུལ་ཏེ་ཐེག་ཆེན་གྱི། །རིགས་ལ་སྐྱོན་དུ་བལྟ་བ་མང་། །དེ་ཕྱིར་ཐེག་
པ་ཆེ་ཆུང་གི། །རིགས་ཀྱི་དབྱེ་བ་ཕྱེད་པར་བྱ། །སྲིད་ཀྱི་རིགས་ལ་རྒྱལ་པོ་དང་། །
བློན་པོ་ནང་མི་མདུན་ན་འདོན། །ཞལ་ལྕེ་གཅོད་དང་དམག་གི་བདག །
འབངས་དང་གདོལ་སྤྱོད་ངན་པའི་རིགས། །སོ་སོར་ཕྱེས་ན་འདི་ལྟ་སྟེ། །མ་
བརྟག་འཇིག་རྟེན་གྲགས་པ་ལ། །རིགས་རུས་གཙོ་བོར་བྱེད་མོད་ཀྱང་། །བློ་
གྲོས་གསལ་དང་མི་གསལ་རིགས། །རང་གཞན་དོན་གཉིས་སྒྲུབ་པ་ལ། །མཆོག་
ཡིན་མང་པོས་བཀུར་བ་བཞིན། །ཕལ་ལས་བློ་གྲོས་རྒྱ་ཆེ་ཞིང་། །ཁོངས་ཡངས་
བློ་བརྟན་ཕྱི་རྗེས་བལྟ། །རང་དང་འཁོར་གྱི་བདེ་བའི་ཐབས། །གཞན་ལ་མི་
ལྟོས་རང་དབང་དུ། །སྤྱོད་པར་འདོད་པ་རྒྱལ་པོའི་རིགས། །རྒྱལ་པོའི་རིགས་སུ་
ལུས་བླངས་ཀྱང་། །ཆུས་དང་འཁོར་ལ་མི་བསམ་པར། །གྱི་ན་དང་ནི་བབ་ཅོལ་
དང་། །མ་བརྟགས་པ་དང་སྨྱོ་སྤྱོད་དང་། །ཕྱོགས་དང་རིས་འབྱེད་དྲན་ཚད་
རྩོམ། །གཞན་གྱི་རྗེས་འབྲངས་མཁས་ཚིག་དོར། །རྒྱུས་འཆོར་འཁོར་ངན་
391



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
་
གདོལ་རིགས་བསྟེན། །རྒྱལ་སྲིད་བརླག་པར་བྱེད་པའི་རིགས། །རྗེ་ལ་བཀུར་
ཞིང་འབངས་ལ་བྱམས། །མཉམ་ལ་འགྲོགས་མཁས་ཡ་རབས་དང་། །མ་རབས་
སྤྱོད་པ་འབྱེད་ལ་སྤྲོ། །རང་བཞིན་དྲང་ཞིང་སྐབས་ཐོབ་ཀྱི། །ཞི་དྲག་སྤྱོད་
པར་འཇུག་མཁས་པ། །རྒྱལ་སྲིད་བདག་པོའི་བློན་གྱི་རིགས། །རྗེ་ལ་རྩིས་མེད་
དམན་ལ་སྡང་། །མཉམ་ལ་ཕྲག་དོག་གྱི་ན་དང་། །མ་རབས་སྤྱོད་ལ་དགའ་སྤྲོ་
ཞིང་། །ངང་ཐུང་འགྱུར་ལྡོག་ཕྱི་རྗེས་ལ། །མི་བལྟ་ངོ་ཚ་མེད་པ་རྣམས། །བློན་
ལུས་བླངས་ཀྱང་བློན་རིགས་མིན། །བབ་ཅོལ་སྨྲ་བ་མི་མང་ཞིང་། །བསྒོ་བ་སྙིང་
ནས་དང་དུ་ལེན། །ལས་སུ་བྱ་བ་མ་ཡེལ་ཞིང་། །མ་བཙལ་ལས་ལ་མི་འཇུག་
པར། །གསང་བར་འོས་པ་བསྲུང་མཁས་པ། །ནང་མི་བློ་གཏད་ཕེར་བའི་རིགས། །
ཅོལ་ཆུང་ཁ་མང་འགྱུར་ལྡོག་ཆེ། །བློ་སྣ་མང་ཞིང་དགའ་སྡུག་སྐྱེན། །མ་བཅོལ་
ལ་འཇུག་བཅོལ་པ་དོར། །གསང་གཏམ་གཞན་ལ་འཆད་པ་རྣམས། །ནང་
མི་ཡིན་ཡང་བསྐྲད་དགོས་རིགས། །རང་བཞིན་དྲང་ཞིང་ཕྱོགས་ལྷུང་མེད། །
གཡོ་སྒྱུ་མི་བྱེད་གང་སྨྲས་ཚིག །ལྷག་ཆད་ནོར་འཁྲུལ་དང་བྲལ་བར། །མཉན་
པར་འོས་པའི་སྡེབ་སྦྱོར་གྱིས། །གོང་སར་གུས་པས་ཞུ་བ་དང་། །དམན་པར་
བསྒོ་བ་ལུགས་ལམ་ལས། །མི་འདའ་དྲང་པོར་སྨྲ་བ་ནི། །མདུན་ན་འདོན་པར་
བྱེད་པའི་རིགས། །རང་ཕྱོགས་ལ་ཆགས་གཞན་ལ་སྡང་། །བརྗོད་བྱ་རྗོད་བྱེད་
ནོར་དཀྲུག་བྱེད། །གལ་ཏེ་བརྗོད་བྱ་མ་ནོར་ཀྱང་། །རྗོད་བྱེད་གོང་སར་བརྙས་
ཚིག་དང༌། །དམན་པར་སྐབས་སུ་མ་བབས་པའི། །ན་ཡམ་སྨྲ་རྣམས་དེ་ལས་
ལྡོག །སྐྱོན་ཡོན་འབྱེད་པའི་བློ་གྲོས་རྣོ། །ཕྱོགས་ལྷུང་མེད་ཅིང་དྲི་བརྒལ་གྱིས། །
392



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
གང་བྱས་བྱ་བའི་མཐའ་གསལ་བ། །གང་ཡིན་ཞལ་ལྕེ་གཅོད་པའི་རིགས། །
རང་ཕྱོགས་སྦེད་ཅིང་གཞན་མཚང་འདོན། །དྲི་གཏུག་མེད་པར་ཉེ་རིང་བྱེད། །
ཕྱི་རྗེས་མི་བལྟ་གནས་སྐབས་རེར། །རྒྱུ་འབྲས་ལས་འདས་བྱ་བར་བརྩོན། །དེ་
འདྲ་དཔང་བོར་མི་འོས་རིགས། །དཔའ་མཛངས་ཆེ་ཞིང་སྙིང་སྟོབས་ལྡན། །
རང་བསྲུང་གཞན་དཔུང་འཇོམས་པ་ལ། །སྣ་ཚོགས་ཐབས་བརྩོན་དཔུང་གི་
ཚོགས། །བསམ་པ་མཐུན་པར་སྐྱོང་མཁས་ཤིང་། །འགྲོ་སྡོད་གཡུལ་ཤོམ་མཚོན་
ཆའི་རིགས། །དུས་སུ་ཡོལ་མེད་ཚགས་ཆུད་པ། །དྲག་པོ་ལས་ཀྱི་དམག་དཔོན་
རིགས། །སྔར་མ་རྩལ་ཆུང་ངོ་གཉིས་མ། །ནོར་ལ་དགའ་ཞིང་འཁོར་སེམས་
དཀྲུག །བྱ་བའི་ཆ་ལ་ལེ་ལོ་ཅན། །དམག་བདག་གོ་ནས་དབབ་དགོས་རིགས། །
ཕ་མ་ཡོན་གནས་གོང་མར་བཀུར། །མཉམ་དང་བརྩེ་བའི་འགྲོགས་བཤེས་ཤིང་། །
དམན་ལ་མི་སྡང་རང་ཉིད་ཀྱི། །ལོངས་སྤྱོད་དག་གིས་ཆོག་ཤེས་ཤིང་། །བཀའ་
ལ་རྩི་ཞིང་གྲོས་ལ་མཐུན། །སྤྱི་ཡི་ལས་ལས་མི་བཤོལ་བ། ཡ་རབས་སྐྱེ་བོའི་
རིགས་སུ་བཤད། །འགྲོ་ན་རྗེས་ལ་འོང་ན་སྔོན། །ཁྲལ་ལ་ནོར་སྐུང་སྤྱི་ལས་
བཤོལ། །ཆོག་མི་ཤེས་ཤིང་སྟོང་ཧམ་ཅན། །ཕྱི་རྗེས་མི་དཔྱོད་བབ་ཅོལ་སྨྲ། །
མཐོ་ལ་རྐང་འདྲེན་མཉམ་ལ་འགྲན། །དམན་ལ་སྡང་ཞིང་རང་འདོད་ཆེ། །སྐྱེ་
བོ་ངན་པ་རྣམས་ཀྱི་རིགས། །ཕན་པའི་ལས་ལ་བརྩོན་པ་ཆེ། །དམན་པའི་སྐྱེ་
བོར་དད་ཅིང་གུས། །དཔལ་ཡོན་སྣ་ཚོགས་ཐབས་ཀྱིས་སྒྲུབ། །དུས་ཀུན་རང་
སྐྱོན་སུན་འབྱིན་བྱེད། །གང་བརྩམས་ཐབས་ཀྱིས་གཞན་གྱི་སེམས། །བསྲུང་
མཁས་མཁས་པ་མཆོད་འོས་རིགས། །དམ་པའི་སྐྱེ་བོར་འཁུ་ཞིང་གཤེ། །ཆགས་
393



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྡང་ང་རྒྱལ་ཨུ་ཚུགས་ཆེ། །རང་ལ་བསྟོད་ཅིང་གཞན་ལ་སྨོད། །ཡོན་ཏན་ཅུང་
ཟད་མི་སློབ་པར། །རང་སྐྱོན་གཞན་ལ་ཁག་ངན་འགེལ། །སྤྱི་མཐུན་གྲོས་ལས་
ཕྱིར་ཕྱོགས་པ། །ཀུན་གྱིས་སྨད་པར་བྱ་བའི་རིགས། །རང་སྐྱོན་འདུལ་ཞིང་
གཞན་ལ་བརྩི། །ཀུན་ལ་ཕྱོགས་མེད་ཕན་གྲོགས་སྙོམས། །སྐབས་སུ་བསྒོ་བ་ལྷུར་
ལེན་བྱེད། །ཀུན་གྱིས་བཀུར་བར་བྱ་བའི་རིགས། །དྲན་ཚད་ཁར་འདོན་འགྱུར་
ལྡོག་ཆེ། །གཞན་ལ་འཚེ་ཞིང་རང་མཐོང་དང་། །རང་གཞན་ཕུང་སྦྱོར་ཧམ་པ་
དང༌། །སྟོང་གཤོབ་ཆེ་རྣམས་སྨད་དགོས་རིགས། །ཕ་མར་སྡང་ཞིང་ནང་དབྱེན་
སྦྱོར། །རྐུན་ཇག་བྱེད་ཅིང་སྡེ་འཁྲུགས་སློང་། །དྲིན་བྱས་ཆུད་ཟོན་གཡོ་སྒྱུ་ཅན། །
མ་རབས་ཁྲམ་རྐུན་བརླག་དགོས་རིགས། །ཐོ་ཅོ་སྤྱོད་ཅིང་གཞན་མགོ་བསྐོར། །
མཐུ་གཏད་རྫས་ངན་སྦྱོར་བ་ཤོམས། །ཅུང་ཟད་ཙམ་གྱིས་དགའ་སྡུག་སྐྱེན། །
ཡུལ་ནས་འདོན་པར་བྱེད་དགོས་རིགས། །ཁྲམ་རྐུན་བྱེད་ཅིང་དཔོན་སར་
རློམས། །ལུང་རྟོགས་མེད་བཞིན་བླ་མར་འཚངས། །དམ་སྡོམ་ཉམས་བཞིན་
བཙུན་ཚུགས་བྱེད། །བསྐྱེད་རྫོགས་གདེང་བྲལ་སྔགས་གཟུགས་དང་། །ངན་པ་
དབང་ཤེད་ཆེ་བ་རྣམས། །གོ་ས་གནས་ནས་དབྱུང་དགོས་རིགས། །ངན་པ་ལང་
ལ་ཤོར་བ་དང་། །རང་འདོད་ཆེ་ཞིང་གཞན་ལ་རྔམ། །དྲོད་ཆུང་ཁ་བློ་མང་བ་
རྣམས། །རྟག་ཏུ་གཉའ་ནས་གནོན་དགོས་རིགས། །ཤེས་རྒྱ་ཆུང་ཞིང་ནོར་མང་
ལྡན། །གཞན་ལ་མི་གནོད་ཁྲལ་འུལ་སྐྱེན། །ཁྲམ་རྐུན་སྣང་ཡུལ་ཉམ་ཆུང་རིགས། །
རྟག་ཏུ་བུ་བཞིན་བསྐྱང་དགོས་རིགས། །རང་ཉམས་མི་དཔག་གཞན་ལ་འགྲན། །
ཅུང་ཟད་ཙམ་གྱིས་དྲེགས་རློམ་སྐྱེ། །རང་འདོད་ཁོ་ནའི་ལས་ལ་བཅོལ། །རྒྱུ་
394



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
མེད་རེ་ཆེ་རློམས་སེམས་ཅན། །རྟག་ཏུ་བསྡིགས་པར་བྱེད་དགོས་རིགས། །
གསར་མཐོང་ཆེ་ཞིང་བློ་སྣ་ཐུང་། །ཅུང་ཟད་ཙམ་ལ་དགའ་ཞིང་འཁུ། །ཕན་
གནོད་ཅི་འབྱུང་ངེས་མེད་རྣམས། །མི་འཁོན་མི་འདྲིས་བར་མའི་རིགས། །
བྱམས་བརྩེའི་དྲིན་ལན་ལོག་པར་འཇལ། །ཁ་ཞེ་མཐུན་པར་སྡང་ཞིང་གཤེ། །
འཁོན་འཛིན་ཁོག་ནག་ཕོད་འཛུག་རྣམས། །དངོས་སུ་འཇོམས་པར་བྱེད་དགོས་
རིགས། །རང་རིགས་རང་འཁོར་མཚན་ཉིན་ངན། །སྟོབས་འབྱོར་ཁེ་དྲེགས་
མངའ་ཐང་ཅན། །གནས་སྐབས་ལེ་ལན་མི་བྱེད་པར། །བརྒྱུད་ནས་ཐབས་ཀྱིས་
འདུལ་དགོས་རིགས། །ནད་པ་སྤྲང་སློང་ས་མཐའི་མི། །མགོན་མེད་རྒན་གོག་
དགེ་སྦྱོང་དང་། །འདྲིས་ཆེ་རང་ལ་རེ་ལྟོས་རྣམས། །ལུགས་བཞིན་སྐྱོང་བར་
འོས་པའི་རིགས། །དེ་བཞིན་རིགས་ཀྱི་བྱེ་བྲག་རྣམས། །ད་དུང་མཐའ་ལས་
འདས་ནའང་། །འདི་ཙམ་གྱིས་ནི་མཚོན་བྱས་ལ། །མཁས་པས་བྱེ་བྲག་ཕྱེད་
པར་བྱ། །རིགས་ཀྱི་བྱེ་བྲག་མ་ཕྱེད་ནས། །རིགས་ངན་རྗེ་བོར་བཟུང་བ་དང་། །
མ་རབས་སྤྱོད་དང་གཏམ་ངན་རྣམས། །ངོ་སོར་ཁྱེར་ནས་རློམ་པའི་སྒོས། །ངོ་
ཚ་ཁྲེལ་མེད་བྱེད་པ་རྣམས། །བཟང་པོར་བརྩི་ཞིང་བཀུར་བ་རྣམས། །ཚེ་འདིར་
ཕུངས་ཤིང་ཕྱི་མར་བརླག །དེ་ཕྱིར་རིགས་རྣམས་ཤེས་བྱས་ཏེ། །དམ་པའི་
རིགས་ལ་བསྟེན་པར་བྱ། །ཞེས་ལུགས་ཀྱི་བསྟན་བཅོས་དཔག་བསམ་ལྗོན་པ་ལས་
རིགས་བརྟགས་པའི་ཡལ་འདབ་སྟེ་དང་པོའོ། །
དེ་ལྟའི་ཡ་རབས་རིགས་རྣམས་ནི། །དངོས་སུ་ཡོད་པ་ཆེས་ཉུང་ཡང་། །
རྐྱེན་དང་འཕྲད་ན་ཡ་རབས་ཀྱི། །དེ་དག་འབྱུང་རུང་རིགས་སུ་བཤད། །རིགས་
395



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དེ་རྒྱས་པར་བྱེད་པའི་ཐབས། །མང་དུ་ཡོད་ཀྱང་གཙོ་བོ་ནི། །ཤེས་རབ་ཉིད་
ཡིན་དེ་འཕེལ་ཞིང་། །མི་ཉམས་བརྟན་པར་འགྱུར་བ་ནི། །ཐོས་དང་བསམ་
དང་སྒོམ་པ་ཡིན། །དེ་ཕྱིར་མགོན་པོ་ཀླུ་སྒྲུབ་ཀྱིས། །མཐོང་དང་མ་མཐོང་ཡོན་
ཏན་ནི། །ཀུན་གྱི་རྩ་བ་ཤེས་རབ་ཡིན། །དེ་ཡིས་གཉིས་ཀ་སྒྲུབ་པའི་ཕྱིར། །
དང་པོ་འབད་དེ་ཤེས་རབ་སྐྱེད། །ཞེས་གསུངས་ཕར་ཕྱིན་དྲུག་ལས་ཀྱང་། །
ཤེས་རབ་མཆོག་ཡིན་གཞན་རྣམས་ཀྱང་། །དེ་ཡི་དོན་དུ་མཁས་པས་བཞེད། །
ཤེས་རབ་མེད་ན་ཆེན་པོ་རྣམས། །ཐ་མ་ངེས་པར་ཉམས་འགྱུར་ཞིང་། །ཤེས་
རབ་མེད་པའི་བླ་མས་ནི། །རང་དང་འཁོར་འདུལ་མི་ནུས་ཤིང་། །རྒྱལ་པོ་ཡུལ་
ལ་བྱམས་རྣམས་ཀྱང་། །ཡུལ་འཁོར་སྐྱོང་བར་མི་ནུས་ལ། །མཐའ་ན་དུད་
འགྲོའི་ནུས་པ་ཡིས། །བཟའ་བཏུང་ཙམ་ཡང་སྒྲུབ་དཀའ་བས། །ཤེས་རབ་མེད་
པའི་བླུན་པོ་རྣམས། །ཕལ་ཆེར་སྡིག་སྡུག་གཏམ་ངན་དང་། །ཚ་གྲང་དཀའ་
སྤྱད་ཁྱད་བསད་ནས། །དོན་ཆེན་ཤེས་རབ་འཕེལ་བའི་སྒོ། །ཐོས་སོགས་རིང་དུ་
དོར་བྱས་ཏེ། །མནོག་ཆུང་གླ་རྔན་ཤན་བྱེད་དང་། །ཞིང་ལས་ཕྱུགས་དང་འཚོ་
སྐྱོང་གིས། །ཡན་ལག་རང་ཚུགས་མི་ཐུབ་པར། །ཤ་ཐང་འབད་དེ་ནོར་བསོག་
ནས། །དགྲ་འདུལ་གཉེན་སྐྱོང་བྱེད་དོ་ལོ། །དེ་ཡིས་བསགས་པ་མི་བརྟན་ཞིང་། །
འཆི་ཁར་ལྟོགས་གྲིར་འཆི་བ་མང་། །འགའ་ཞིག་ནོར་ཕྱིར་སྡིག་ལས་ཀྱིས། །
འབྲས་བུ་དམྱལ་སོགས་མྱོང་འགྱུར་ཚེ། །བསགས་པའི་ལོངས་སྤྱོད་སྦྲང་རྩི་ལྟར། །
འབྲེལ་མེད་གཞན་གྱིས་བགོ་བཤའ་བྱེད། །དགྲ་འདུལ་ཟེར་བཞིན་མ་ཐུལ་དགྲ། །
མང་པོས་རང་སྲོག་འཕྲོག་པའང་མཐོང་། །གཉེན་སྐྱོང་ཟེར་བཞིན་གཉེན་
396



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
རྣམས་ཀྱང་། །ཞེ་འགྲས་འབྲེལ་དང་འབེལ་གཏམ་ཆད། །མདའ་ལྟར་དྲང་བའི་
ལུས་པོ་ནི། །གཞུ་ལྟར་གུག་པར་གྱུར་པ་དང་། །བཞིན་གྱི་ཟླ་བ་རྒྱས་པ་ལ། །
གཤིན་རྗེའི་ཁྲམ་གྱི་རིས་ཐེབ་པས། །དྲི་མ་ཅན་དུ་གྱུར་པ་ལ། །མི་འདོད་བཞིན་
དུ་སོ་ཡི་ཕྲེང་། །གཞན་དུ་བཤོལ་བར་གྱུར་པའི་ཤུལ། །ཁ་ཆུའི་དོགས་པ་འཆང་
བཞིན་དུ། །མི་གསལ་རྡབ་རིབ་སྨྲ་བ་ལ། །ཉན་མཁན་བྲལ་ཡང་སྨྲ་ཁུལ་བྱེད། །
པགས་པས་བཀབ་པའི་མིག་འབྲས་ཟུང་། །ཆུ་ཤེལ་མུ་ཏིག་ཆུན་འཕྱང་གིས། །
དོ་ཤལ་དཔྱངས་པས་མི་མཐོང་བཞིན། །ད་དུང་འདོད་པའི་དངོས་པོ་ལ། །བལྟ་
འདོད་སེམས་ཀྱི་སྐྱོ་བ་འཕེལ། །ལྕུག་ཕྲན་རླུང་གིས་བཏབ་པ་བཞིན། །ལུས་པོ་
ཆེམ་ཆེམ་འདར་བཞིན་དུ། །མནོག་ཆུང་འདོད་པའི་དོན་དག་ཏུ། །དབྱུག་པ་
གྲོགས་སུ་སྦྲན་ཏེ་འགྲོ། །རྒན་པའི་ལུས་ཀྱི་མཐར་གཏུག་ཅིང་། །བྱིས་པའི་བློ་
འཆང་འདི་དག་ནི། །ཤེས་རབ་མེད་པའི་ལེ་ལན་གྱིས། །རྨོངས་པའི་དགྲ་བོས་
བཅོམ་ལ་ལྟོས། །སང་འཆི་གནངས་འཆི་མི་ཤེས་པར། །ལོ་བརྒྱར་སྡོད་པའི་གྲུབ་
ཤོམ་གྱིས། །མནོག་ཆུང་བྱ་བ་ལྷུར་ལེན་པའི། །ཤེས་རབ་མེད་རྣམས་སྙིང་རྗེའི་
གནས། །ཤེས་རབ་མེད་པའི་རྨོངས་ཆེན་དགྲས། །གཞོན་ནུ་འདོད་པའི་ཚོགས་
ཀྱིས་བསླུ། །མཁས་པ་ང་རྒྱལ་བཏུད་དེ་བསླུ། །བླ་མ་ཆོས་བརྒྱད་ཐབས་ཀྱིས་
བསླུ། །རྒྱལ་པོ་རང་འདོད་དཔུང་གིས་བསླུ། །བློན་པོ་གཡོ་སྒྱུའི་རྩལ་ལས་བསླུ། །
ཕལ་ཆེར་ཆགས་དང་སྡང་བས་བསླུ། །ལ་ལ་ང་རྒྱལ་སྟོབས་ཀྱིས་བསླུ། །འགའ་
ཞིག་སྐྱིད་ལུག་ཞུམ་པས་བསླུ། །བསླུ་ཚུལ་བསམ་གྱིས་མི་ཁྱབ་པའི། །སྐྱོན་རྣམས་
ཟད་མཐའ་ག་ལ་ཐུག །མདོར་ན་ཤེས་སྒྲིབ་ཕྲ་མོ་ནས། །དམྱལ་བའི་སྡུག་བསྔལ་
397



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རགས་པའི་བར། །སྐྱོན་རྣམས་གང་དང་གང་མཆིས་པ། །ཤེས་རབ་མེད་པའི་
རྨོངས་པ་ཡིས། །བསྐྱེད་པའི་ངང་ཚུལ་ཤེས་གྱིས་ལ། །ངེས་པར་གཟོད་བྱེད་ཉོན་
མོངས་ཀྱི། །དྭངས་མ་འདི་ཉིད་འཇོམས་པར་གྱིས། །སྐྱོན་ཡོན་འདྲེས་མ་འབྱེད་
ཤེས་ཤིང་། །བླང་དོར་གནས་རྣམས་འཕྱུག་མེད་པར། །ལེགས་བཤད་ཉེས་
བཤད་རང་སྟོབས་ཀྱིས། །འབྱེད་པར་བྱེད་པ་བློ་གྲོས་ཡིན། །གནས་སྐབས་སྐྱོན་
རྣམས་ཕྲ་མོ་ནས། །མཐར་ཐུག་སྒྲིབ་པ་གཉིས་ཀྱི་བར། །ཉེས་པ་གང་དང་གང་
མཆིས་པ། །ཤེས་རབ་ཀྱིས་སེལ་གཞན་གྱིས་མིན། །བློ་གྲོས་ཆེན་པོ་རྒུད་པའི་ཚེ། །
ལྷག་པར་བློ་གྲོས་སྟོབས་ལྡན་འགྱུར། །དཔེར་ན་སེང་གེ་བཀྲེས་པའི་ཚེ། །གླང་
ཆེན་མྱུར་དུ་འགེམས་པ་བཞིན། །ཤེས་རབ་ཐབས་གྱིས་བསྲུང་མཁས་ན། །མང་
པོའི་དགྲ་ཡིས་མི་ཚུགས་ཤིང་། །བློ་ཆུང་དོན་མེད་གྱི་ནར་ཡང་། །ཕན་ཚུན་
འཁྲུགས་ཤིང་རྩོད་པ་རྣམས། །ཤེས་རབ་ལྡན་པའི་ཐབས་མཁས་ཀྱིས། །ཕན་
ཚུན་བདེ་བར་གནས་པ་ཐོབ། །ཚེ་འདི་དང་ནི་ཕྱི་མ་རུ། །རང་དང་གཞན་དག་
བདེ་བའི་ཕྱིར། །ཐབས་དང་ཐབས་མིན་གང་ཡིན་པ། །རབ་ཏུ་རྣམ་འབྱེད་ཤེས་
རབ་ཡིན། །མཁས་པས་ཐབས་ཀྱིས་འདོན་ཤེས་ན། །ས་ནག་ལས་ཀྱང་གསེར་
འབྱུང་ཞིང་། །དུད་འགྲོ་ལའང་གང་བསླབས་པའི། །དོན་དེ་སྒྲུབ་པའི་ནུས་པ་
སྐྱེ། །ཤེས་རབ་ཅན་གྱིས་ཐབས་མཁས་ཀྱིས། །མ་བསྡུས་མ་བཅོམ་པར་ཡང་ནི། །
རང་རིགས་ལོངས་སྤྱོད་མཉམ་པ་རྣམས། །བདེ་བར་བྲན་དུ་བཀོལ་བ་མཆིས། །
ཁེ་ཚོང་ཕྱིར་དུ་མ་བརྒྱུག་ཅིང་། །ལོག་འཚོའི་ཐབས་ཀྱིས་མ་སྒྲུབ་ལ། །སོ་ནམ་
ཕྱུགས་སྐྱོང་མ་འབད་པར། །ལོངས་སྤྱོད་ཆར་བཞིན་འབབ་པའང་མཐོང་། །
398



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
གཤོག་པའི་གར་སྟབས་མ་བསྐྱོད་ཅིང་། །མཁའ་ལ་ཐེམ་སྐས་མ་བཙུགས་པར། །
ཚུལ་ཁྲིམས་རྒྱུ་ཡིས་མཐོ་རིས་སུ། །ཤེས་རབ་ལྡན་རྣམས་ཇི་དགར་རྒྱུ། །དོར་
བྱའི་གནས་ལ་མ་ཞུགས་ཀྱང་། །བླང་བྱའི་ངོ་བོ་མ་ནོར་བར། །རྣམ་སྨིན་རྒྱུ་
བརྒྱད་སོགས་ཀྱི་མཐུས། །ཚངས་དབང་གོ་སའང་འདོད་ན་སླ། །ཀུན་ཀྱང་སྐྱོན་
ཡོན་མ་འདྲེས་པར། །སོ་སོར་འབྱེད་པའི་ཤེས་རབ་ཀྱིས། །ཉོན་མོངས་དགྲ་
ཚོགས་ཀུན་བཅོམ་པའི། །ཉན་རང་ཐོབ་པར་དཀའ་བ་མེད། །ཉེས་ཀུན་བསྐྱེད་
གཞི་བདག་ཏུ་འཛིན། །ཡོན་ཏན་ཀུན་འབྱུང་གཞན་གཅེས་འཛིན། །མདོར་ན་
བྱིས་པས་རང་དོན་དང་། །ཐུབ་པས་གཞན་དོན་འབའ་ཞིག་ལ། །སྤྱོད་པའི་
ཁྱད་པར་མི་འདྲ་བའི། །འབྲས་བུ་རྟོགས་པའི་བློ་གྲོས་ཀྱིས། །སྲིད་པ་སྡུག་
བསྔལ་མཚོ་ཆེན་དུ། །གཞན་གྱི་ཕྱིར་དུ་ངང་མོའི་ཁྱུ། །པདྨའི་མཚོ་ལ་འཇུག་པ་
བཞིན། །སྤྲོ་བར་གྱུར་པ་ཅིས་མི་འབྱུང་། །མདོར་ན་རྫོགས་པའི་སངས་རྒྱས་
ཀྱིས། །ཡོན་ཏན་ཀུན་བྱེད་ཤེས་རབ་ཡིན། །སོ་སོའི་སྐྱེ་བོའི་སྐྱོན་རྣམས་ཀུན། །
དེ་བཞིན་རྨོངས་པས་བྱས་ཞེས་བྱ། །དེས་ན་རིགས་ངན་ཟད་བྱེད་ཅིང་། །
རིགས་བཟང་རྒྱས་པར་བྱ་བའི་སྒོ། །ཤེས་རབ་ཡིན་ཞིང་དེ་ཡང་ནི། །ཐོག་མར་
ཐོས་པ་བྱེད་ལ་རག །ཐོས་བྱའི་གཞུང་ཡང་ལྔ་རིག་སྤྱི། །ཁྱད་པར་རྒྱལ་བའི་
གསུང་རབ་ནི། །དགོངས་འགྲེལ་བཅས་པ་རྣམས་ཡིན་ནོ། །བརྗོད་བྱའི་དོན་
རྣམས་དཔྱིས་ཕྱིན་པར། །རྗོད་བྱེད་ཉིད་ལས་རྟོགས་དགོས་ཕྱིར། །བྱིངས་རྐྱེན་
རྣམ་འགྱུར་ལྕི་ཡང་གི །སྡེབ་སྦྱོར་ཚིག་རྒྱན་སོ་སོ་ཡི། །དབྱེ་བ་མ་འདྲེས་བྱེད་
པར་བྱ། །རྗོད་བྱེད་ཐ་སྙད་མི་ཤེས་པར། །བརྗོད་བྱའི་ཟབ་དོན་རྟོགས་རློམ་
399



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཕལ། །མཁའ་ལ་ཁུ་ཚུར་བརྡེག་པ་དང་། །སྨིག་སྒྱུ་ཆུ་རུ་འཐུང་འདོད་བཞིན། །
མངོན་གྱུར་ལྐོག་གྱུར་ཤིན་ལྐོག་གི། །གཞལ་བྱ་གསུམ་ལ་མངོན་རྗེས་དང་། །
ཡིད་ཆེས་འཇུག་ཚུལ་ཚིག་དོན་བརྒྱད། །མི་ཤེས་དམ་བཅའ་གང་བཞག་ལ། །རྒྱུ་
མཚན་མེད་པའི་རང་འདོད་ཙམ། །གཞན་ལ་དགག་སྒྲུབ་གང་བརྗོད་ཀྱང་། །
རང་གི་དེ་ཉིད་སྟོན་པ་ཡིན། །དེ་ཕྱིར་བདག་རིག་གཞན་རིག་ཕྱིར། །མངོན་
རྗེས་སུན་འབྱིན་སྒྲུབ་ངག་བཞིའི། །ཡང་དག་ལྟར་སྣང་ཕྱེད་པར་བྱ། །རིག་
གནས་ཀུན་འདུས་བཟོ་རིགས་འཕྲུལ། །འཇིག་རྟེན་ཀ་ཅ་ཕྲ་མོ་ནས། །བདེ་བར་
གཤེགས་པའི་སྐུ་གཟུགས་བར། །ཚེམ་དྲུབས་བླུག་མགར་བྲི་བསྒྲུབ་སོགས། །
ལུས་དང་ངག་གི་འཆད་རྩོད་རྩོམ། །གླུ་དབྱངས་སྨྲ་བཤད་ངག་གི་བཟོ། །ཡིད་
ཀྱི་བསླབ་གསུམ་ཉམས་ལེན་དང་། །རང་གཞན་ཇུས་ཐབས་བདེ་ལ་སོགས། །
གང་ཡང་མི་བསམ་མི་བསྒྲུབ་པའི། །ལྡེར་བཟོ་ལྟ་བུའི་བརྟུལ་ཞུགས་ཀྱིས། །
དོན་ཆེན་སྒྲུབ་པ་ཅི་སྨོས་ཏེ། །བཟའ་བཏུང་སྒྲུབ་པར་མི་ནུས་པས། །བཟོ་
རིགས་སྤྱི་དང་ཁྱད་པར་དུ། །ཡིད་ཀྱི་བཟོ་ལ་མཁས་པར་བྱ། །ཁྱད་པར་སྙིགས་
དུས་སྐྱེ་བོ་ལ། །ཤིན་ཏུ་ཕན་པའི་རིག་གནས་མཆོག །ལུས་ཀྱི་ཆགས་གནས་
འཇིག་པའི་ལྟའི། །ཕན་གནོད་མཁྱུད་དཔྱད་རྫས་རིགས་ཀྱི། །ཁྱད་པར་ཞིབ་ཏུ་
མ་ཕྱེད་ན། །ལུས་བསྲུང་འདོད་པ་དེ་ཡིས་ནི། །འགལ་བའི་རྐྱེན་དུ་སོང་བ་མང་། །
དེ་ཕྱིར་རང་དང་གཞན་དག་ལ། །དངོས་སུ་ཕན་འདོད་དེ་དག་གིས། །གསོ་
བའི་རིག་པ་བསླབ་པར་བྱ། །ཁྱད་པར་སེམས་རྒྱུད་མ་རུངས་པ། །ལས་སུ་རུང་
བར་བྱ་བའི་ཕྱིར། །མདོ་སྔགས་སྤྱི་དང་ཁྱད་པར་དུ། །ཤེར་ཕྱིན་གཞུང་ལ་
400



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
བསླབ་པར་བྱ། །དེ་ཡི་དགོངས་པ་རང་སྟོབས་ཀྱིས། །སོ་སོའི་སྐྱེ་བོས་མི་འབྱེད་
པས། །རྒྱལ་བ་མཆོག་གིས་ལུང་བསྟན་པའི། །ཤིང་རྟ་ཆེན་པོའི་གཞུང་ལུགས་
ལས། །ཇི་སྐད་འབྱུང་བ་ཤེས་བྱས་ནས། །དེ་ཡི་རྗེས་སུ་འབྲངས་པ་ལ། །བསླུ་
བ་མེད་པར་ཤེས་པར་བྱ། །ཐུབ་པའི་དགོངས་པར་མ་གཏུགས་ཤིང་། །ཤིང་རྟའི་
སྲོལ་ལ་མ་བརྟེན་པར། །རང་འདོད་ཁོ་ནས་བཞག་པ་ཡི། །གྲུབ་མཐའ་ཟབ་
སྐད་ཅི་སྨྲས་ཀྱང་། །ཐུབ་པའི་ལུགས་ལས་ཕྱིར་ཕྱོགས་པས། །རྟག་ཆད་མཐའ་
ལས་མ་འདས་སོ། །དེ་བཞིན་ཐོས་པ་བྱེད་ཆེ་ཡང་། །བློ་ནི་གཟུ་བོར་གནས་པ་
དགོས། །ཆགས་སྡང་དབང་དུ་ཤོར་བའི་བློས། །ངེས་དོན་རྟོགས་པ་མི་སྲིད་དོ། །
དེ་སྟེང་བློ་དང་མ་ལྡན་ན། །དྲང་པོ་ཙམ་གྱིས་མི་ཕན་པའི། །ལེགས་བཤད་ཉེས་
བཤད་ཤན་འབྱེད་པའི། །བློ་གྲོས་སྒོ་ནས་དཔྱོད་ཤེས་དགོས། །དེ་ལྟའི་དོན་ཅན་
གཞུང་ལུགས་ལ། །དོན་དུ་གཉེར་བ་མ་ཆེ་ན། །མནོག་ཆུང་ཕྱིར་དུ་དེ་དོར་བས། །
མི་དེ་ཕྱུགས་དང་མཚུངས་པར་བཤད། །དེ་ཕྱིར་འཇམ་མགོན་ས་པཎ་གྱི། །
ལེགས་བཤད་རིན་ཆེན་གཏེར་ཆེན་ལས། །ཕན་དང་མི་ཕན་མི་དཔྱོད་ཅིང་། །
བློ་དང་ཐོས་པ་མི་སྒྲུབ་པར། །ལྟོ་འགྲང་འབའ་ཞིག་དོན་གཉེར་བ། །སྤུ་མེད་པ་
ཡི་ཕག་པ་ཡིན། །བླུན་པོའི་དབུས་ན་དགའ་ཞིང་རྩེ། །མཁས་པའི་མདུན་སར་
ཞུམ་ཤིང་འཛུར། །ནོག་དང་ལྐོག་ཤལ་མེད་ན་ཡང་། །ཡ་སོ་ཅན་གྱི་བ་གླང་ཡིན། །
གང་ན་བཟའ་བཏུང་ཡོད་དེར་རྒྱུག །དགོས་པའི་བྱ་བ་བཅོལ་ཡང་འབྲོས། །
གཏམ་དང་བཞད་གད་ཤེས་ནའང་། །མཇུག་མ་མེད་པའི་ཁྱི་རྒན་ཡིན། །རྨིག་
རྗེས་ཆུ་ཡིས་དགང་སླ་སྟེ། །མཛོད་ཆུང་ནོར་གྱིས་དགང་པར་སླ། །ཞིང་ཆུང་ས་
401



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བོན་གདབ་སླ་སྟེ། །བློ་ཆུང་རིག་པས་མགུ་བ་སླ། །ཞེས་གསུངས་དོན་ལ་ཞིབ་
བསམ་སྟེ། །གཞུང་ལུགས་འབད་པས་མཉན་པར་བྱ། །མཉན་ཚེ་ཁ་སྦུབ་དྲི་མ་
ཅན། །ཞབས་རྡོལ་སྐྱོན་གསུམ་སྤངས་བྱས་ཏེ། །གང་ཟག་ལ་ནི་མི་ལྟོས་པར། །
ལེགས་བཤད་གང་ཡིན་ལེན་པར་བྱ། །དེ་ཡང་ཚིག་ཙམ་མ་ཡིན་པར། །དོན་གྱི་
ཆ་ལ་རྟོན་པར་བྱ། །དོན་དེ་ལའང་རིགས་པ་བཞིས། །ཡང་དང་ཡང་དུ་
བརྟགས་བྱས་ཏེ། །སྒྲས་ཟིན་མཐུན་དང་མི་མཐུན་པའི། །ངེས་དོན་དྲང་དོན་
ལེགས་ཕྱེས་ནས། །སྒྲུབ་བྱེད་ཚད་མ་དང་མཐུན་པར། །སྒྲོ་འདོགས་ཆོད་ཚེ་ཡིད་
རྟོན་བྱེད། །དེ་ལྟའི་སྒྲོ་འདོགས་ཆོད་པའི་དོན། །ཙམ་གྱིས་ཚིམ་པར་མི་བྱ་བར། །
དེ་དོན་མངོན་སུམ་རྟོགས་པ་དང་། །མངོན་དུ་འགྱུར་ཕྱིར་བསྒོམ་པར་བྱ། །དེ་
ལྟའི་ཐོས་བསམ་སྒོམ་པའི་འབྲེལ། །འཇམ་མགོན་ས་སྐྱ་པཎྜི་ཏས། །གསུངས་པ་
འདི་ནི་གནད་ཟབ་པས། །བློ་ལྡན་རྣམས་ཀྱིས་འདིར་བརྟགས་བྱ། །ཉེ་བར་ཞི་
བར་གནས་བ་ལ། །སེམས་འདི་ལས་རུང་ཤིན་ཏུ་ཉེ། །དམིགས་པ་ཀུན་ལ་རབ་
མཁས་ཤིང་། །ཏིང་ངེ་འཛིན་གྱིས་སེམས་དུལ་བ། །འཕགས་པའི་ཆོས་ལ་རབ་
སྦྱངས་ནས། །ཡོན་ཏན་ཀུན་གྱི་ཞིང་ས་ཡིན། །བླུན་པོ་སློབ་པ་ངོ་ཚར་འཛིན། །
མཁས་རྣམས་མ་བསླབ་ངོ་ཚར་འཛིན། །དེ་ཡང་མཁས་རྣམས་རྒས་གྱུར་ཀྱང་། །
ཕྱི་མའི་དོན་དུ་རིག་པ་སློབ། །ཤེས་རབ་མེད་པའི་རྒྱུ་མཚན་གྱིས། །བླུན་པོ་ཡོན་
ཏན་མི་སློབ་བོ། །བརྟགས་ན་ཤེས་རབ་མེད་ཉིད་ཀྱིས། །བླུན་པོས་འབད་པ་
ལྷག་པར་དགོས། །སྐྱེ་བ་སྔ་མར་མ་བསླབ་པས། །ཚེ་འདིར་བླུན་པོར་མཐོང་
ནས་ནི། །ཕྱི་མ་བླུན་པོར་སྐྱེ་དོགས་པས། །ཚེ་འདིར་དཀའ་ཡང་འབད་དེ་
402



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
མཉན། །བསྒོམས་ན་ཐོས་པ་མི་དགོས་ཞེས། །བླུན་པོ་བློ་རྒྱ་ཆུང་ངུ་སྨྲ། །ཐོས་
པ་མེད་པར་བསྒོམ་པ་ཙམ། །འབད་ཀྱང་དུད་འགྲོའི་སྒྲུབ་ཐབས་ཡིན། །རྒྱུ་
འབྲས་བསླུ་བ་མེད་པ་འདི། །ཐམས་ཅད་མཁྱེན་པའི་ཁྱད་ཆོས་ཡིན། །མ་
བསླབས་པ་ལ་ཀུན་མཁྱེན་དུ། །འགྲོ་ན་རྒྱུ་འབྲས་ག་ལ་བདེན། །ཐོས་པ་མེད་
པའི་སྒོམ་པ་དེ། །རེ་ཞིག་གྲུབ་ཀྱང་མྱུར་དུ་འཇིག །གསེར་དངུལ་ལེགས་པར་
བཞུ་ན་ཡང་། །མེ་དང་བྲལ་ན་སྲ་བར་འགྱུར། །ཤེས་རབ་ཀྱིས་ནི་གཏིང་
བརྟགས་པས། །ཉེས་རྒྱུ་སྤོང་བ་བསྒོམ་པ་ཡིན། །ལུས་ཀྱི་དྲི་མ་བཀྲུས་པ་ལྟར། །
བསྒོམས་ཀྱང་རིང་ཞིག་ལོན་ནས་ལྡོག །རྒྱུ་འབྲས་ཕུལ་བྱུང་མ་ཚོགས་པར། །
བདག་མེད་རྟོགས་ཀྱང་འཚང་མི་རྒྱ། །ཐབས་མཆོག་དག་གིས་མ་བསྒྲུབ་པའི། །
བདེན་པ་མཐོང་ཡང་དགྲ་བཅོམ་མིན། །དེས་ན་ཆོས་རྣམས་ལེགས་རྟོགས་ཏེ། །
ཏིང་ངེ་འཛིན་ལ་སེམས་བཞག་ན། །ཉེས་པ་བག་ཆགས་དང་བཅས་པ། །གང་
གིས་སྤངས་པ་རྫོགས་འཚང་རྒྱ། །གང་ལ་བློ་གྲོས་མི་ལྡན་ན། །བསྟན་བཅོས་
ལེགས་ཀྱང་སུ་ཞིག་ལེན། །ནོར་བུས་སྤྲས་པའི་གསེར་གྱི་རྒྱན། །མཛེས་ཀྱང་བ་
ལང་ག་ལ་ལྟ། །མཁས་པ་རྣམས་ཀྱི་ལེགས་བཤད་ཀུན། །ཤིན་ཏུ་བདེན་པར་གོ་
བཞིན་དུ། །དེ་དོན་ཉམས་སུ་མི་ལེན་ན། །བསྟན་བཅོས་ཤེས་ཀྱང་ཅི་ཞིག་བྱ། །
རང་ལ་དགོས་པའི་བསྟན་བཅོས་རྣམས། །ཉི་མ་རེ་ལ་ཚིག་རེ་ཟུངས། །གྲོག་
མཁར་དང་ནི་སྦྲང་རྩི་ལྟར། །རིང་པོར་མི་ཐོགས་མཁས་པར་འགྱུར། །ཞེས་
སོགས་གསུངས་པའི་དོན་བཞིན་དུ། །ཐོས་བསམ་སྒོམ་པ་གཙོ་བྱས་པའི། །སྤྱོད་
པ་གང་ལ་འཇུག་གྱུར་ཀྱང་། །ཀུན་སློང་ལས་གཞན་དེ་དག་ལ། །ཆོས་དང་
403



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྲིད་ཀྱི་དབྱེ་བ་མེད། །ལྟར་སྣང་ཆོས་དང་སྲིད་གང་ལ། །འཇུག་ཀྱང་ཐེག་ཆེན་
བསམ་པ་ཡིས། །ཀུན་ནས་བསླངས་ན་སྒོ་གསུམ་གྱིས། །གང་བརྩམས་ཐེག་
ཆེན་སྤྱོད་པར་འགྱུར། །དེ་ཕྱིར་ཤེས་རབ་ལྡན་རྣམས་ཀྱིས། །བློ་སྦྱོང་ཐམས་
ཅད་གཅིག་གིས་བྱ། །ལུགས་ཀྱི་བསྟན་བཅོས་དཔག་བསམ་ལྗོན་པ་ལས་རིགས་རྒྱས་
པར་བྱེད་པའི་སྒོ་ཐོས་བསམ་སྒོམ་གསུམ་གྱི་ཤེས་རབ་འཕེལ་བར་བྱེད་པའི་ཡལ་འདབ་སྟེ་་་
གཉིས་པའོ། །
དེ་ལྟར་རིག་པའི་གཞུང་རྣམས་ལ། །ཕྱོགས་མེད་ཐོས་པས་སྣ་དྲངས་ཏེ། །
རང་གཞན་འདི་ཕྱིར་བདེ་བའི་ཐབས། །ལུང་དང་རིགས་པས་གཏན་དབབ་སྟེ། །
དེ་དོན་སྒྲུབ་ལ་ལུས་དང་སེམས། །ལས་སུ་རུང་བ་སྒོམ་གྱི་འབྲས། །དེ་ལྟར་
རྟོགས་པར་མ་གྱུར་པར། །ཐོས་བསམ་སྒོམ་པ་ཡ་བྲལ་ཞིང་། །རྨོངས་བློ་སྟོང་
གསལ་གང་བསྒོམ་ཡང་། །ཐམས་ཅད་མཁྱེན་པ་ཐོབ་མི་འགྱུར། །ཀུན་མཁྱེན་ཡེ་
ཤེས་དོན་གཉེར་བས། །རྒྱུ་ལ་ཚོགས་གཉིས་ཟུང་འབྲེལ་གཅེས། །སྦྱིན་སོགས་
ཐབས་ཀྱི་བདག་ཉིད་དང་། །ཤེས་རབ་ཀུན་རྫོབ་དོན་དམ་ཤེས། །དང་པོ་
གཟུགས་ནས་རྣམ་མཁྱེན་བར། །ཀུན་གྱི་རང་སྤྱིའི་མཚན་ཉིད་འབྱེད། །གཉིས་
པས་དེ་དག་གནས་པའི་ཚུལ། །མཐར་ཐུག་རྟོགས་པ་ལྷུར་ལེན་བྱེད། །དེས་ན་
འཇིག་རྟེན་བྱ་སྤྱོད་ནས། །རྫོགས་སངས་རྒྱས་ཀྱི་མཛད་པའི་བར། །དོན་གཉིས་
མཐར་ཕྱིན་འདོད་རྣམས་ཀྱིས། །ཤེས་ཤིང་བསླབ་པར་བྱ་དགོས་སོ། །གཞི་
བསམ་སྦྱོར་བ་མཐར་ཐུག་ཀུན། །ཚང་བའི་མི་དགེ་མ་གནང་ཡང་། །དེ་དང་
མཐུན་པའི་ལས་ལམ་གྱིས། །འཇིག་རྟེན་འདུལ་བར་བྱ་དགོས་ཕྱིར། །བསམ་པ་
404



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ཀུན་སློང་ཁྱད་པར་ལས། །ཆོས་དང་སྲིད་ཀྱི་བྱ་སྤྱོད་ལ། །དོར་བར་བྱ་བ་གང་
ཡང་མེད། །འོན་ཀྱང་རབ་ཏུ་བྱུང་རྣམས་ལ། །སྤོང་དང་ཀློག་པ་གཉིས་སུ་
བཅས། །རང་གི་སྐབས་བབས་དེ་དོར་ནས། །ཁྱིམ་གྱི་བྱ་བ་ལ་འཇུག་ཅིང་། །
ལོག་འཚོ་བསྡུས་ནས་མཆོད་སྦྱིན་སོགས། །བྱེད་རློམ་བསྟན་པ་འཛིན་ནོ་སྐད། །
ཉ་བསད་ཁྱི་ལ་སྦྱིན་པ་ལྟར། །དམ་པས་སྨད་པའི་གནས་ཡིན་པས། །ཐེག་པ་
ཆེན་པོའི་གཞུང་ལུགས་ལས། །སྦྱིན་སོགས་ཆོས་གསུམ་ཕལ་མོ་ཆེ། །བདེ་བར་
གཤེགས་པས་ཁྱིམ་པ་ལ། །བསྔགས་པར་མཛད་པ་ལས་བརྩམས་ཏེ། །དཔྱད་
པར་བྱ་བའི་གནས་འགའ་མེད། །དེ་ཡང་ཆགས་བྲལ་དགེ་སྦྱོང་ལ། །ཁང་བུ་
བརྩེགས་པ་ལྔ་བརྒྱ་སོགས། །འོས་པར་ལུང་ལས་གསུངས་པ་དང༌། །མྱ་ངན་
མེད་པའི་རྒྱལ་སྲིད་མཐའ། །དགེ་འདུན་རྣམས་ཀྱིས་བསྐྱངས་ལ་སོགས། །
དགག་བྱ་དང་ནི་དགོས་པ་ལ། །དཔྱད་དེ་ཡུལ་དུས་སྐབས་ཐོབ་དང་། །རང་གི་
ཉམས་ལ་དཔག་བྱས་ཏེ། །འཇུག་ཅིང་ལྡོག་པར་བྱ་བ་ལས། །གཞན་ནི་ཤན་པ་
སྨད་འཚོང་ཁྲོད། །སངས་རྒྱས་བྱང་སེམས་དངོས་ཡོད་ཅིང་། །གྲུབ་པའི་དབང་
ཕྱུག་ཕལ་མོ་ཆེ། །གདོལ་རིགས་ལྟ་བུར་སྣང་བའི་ཕྱིར། །སུ་ལ་མི་གཤེ་མི་སྨད་
པར། །དག་པའི་སྣང་བ་འབྱོངས་པར་བྱ། །ནང་དུ་དག་སྣང་ཆེ་བའི་ཚུལ། །
གཞན་ལ་ངོམས་པར་མི་བྱེད་པར། །ཡུལ་དུས་ལ་ནི་ཕན་གནོད་ལ། །བརྟགས་
ཏེ་བསྟོད་སྨད་ཅི་རིགས་བྱ། །དེ་ལྟར་ཐོས་བསམ་སྒོམ་པ་གསུམ། །ཟུང་འབྲེལ་
ཤེས་བྱའི་གནས་ཀུན་ལ། །ཚད་མའི་སྒྲོ་འདོགས་ཆོད་པ་རྣམས། །མཁས་པ་ཞེས་
ནི་བྱ་བ་ཡིན། །ཤེས་བྱ་ཡུལ་གྱི་སྒོ་ནས་ནི། །ཆོས་དང་སྲིད་ལ་མཁས་པ་གཉིས། །
405



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཆོས་ལ་མཁས་པས་སྲིད་རིག་ལ། །མཁས་ཀྱང་སྲིད་ལ་མཁས་པས་ནི། །ཆོས་ལ་
མཁས་པར་འགྱུར་བ་མིན། །ཉེ་བར་ལེན་པའི་ཕུང་པོ་ལྔ། །འཁོར་བའི་ངོ་བོར་
ངོས་ཟིན་ནས། །དེ་རྒྱུ་ལས་དང་ཉོན་མོངས་གཉིས། །རྩ་བ་འཇིག་ལྟ་མ་རིག་
པར། །རིགས་པས་གྲུབ་རྣམས་ཆོས་ལ་མཁས། །འཁོར་བ་གང་ཡིན་མ་ངེས་པར། །
འཁོར་འདས་ཐོགས་མེད་གཟིགས་པ་དང་། །འཁོར་བའི་རྒྱུ་འབྲས་མི་ལྡོག་པར། །
འཁོར་འདས་རོ་གཅིག་ཡིན་ཁུལ་དང་། །འཁོར་རྩ་སུན་འབྱིན་མི་བྱེད་པར། །
འཁོར་བའི་སྐྱོན་ལས་གྲོལ་འདོད་སོགས། །རྒྱུ་མེད་རང་བྱུང་སངས་རྒྱས་འགའ། །
དེང་སང་སྙིགས་མའི་དུས་ན་མང་། །ཆོས་ལ་མཁས་པ་དེར་དབྱེ་ན། །ཉན་ཐོས་
རང་རྒྱལ་ཐེག་ཆེན་གསུམ། །བསླབ་པ་གསུམ་དང་ཁྱད་པར་དུ། །བདེན་བཞིའི་
བླང་དོར་ལ་མཁས་དང་། །བསྐལ་པ་དུ་མའི་ཚོགས་དང་འབྲེལ། །གནས་དྲུག་
རང་སྟོབས་ཀྱིས་རྟོགས་དང་། །དད་སོགས་ཡུལ་ལྔ་ལ་མཁས་པ། །གཞུང་ལུགས་
ཆེན་པོ་རྣམས་ལས་ཤེས། །ཚེ་འདིར་རང་གཞན་བདེ་བ་དང་། །ཕྱི་མ་མཐོ་རིས་
གོ་འཕང་ལ། །བགྲོད་པའི་བླང་དོར་མ་ནོར་བ། །འབྱེད་པར་བྱེད་རྣམས་སྲིད་
ལ་མཁས། །དེ་མིན་ཆགས་སྡང་རྨོངས་གསུམ་གྱིས། །རང་གཞན་འདི་ཕྱིར་ཕུང་
བྱེད་ཅིང་། །གཡོ་སྒྱུ་གོམས་པ་ལྷུར་ལེན་པ། །ཤིན་ཏུ་བླུན་པོའི་མཚན་ཉིད་ཡིན། །
དེང་སང་མཁས་པར་གྲགས་པ་ནི། །ཕལ་ཆེར་བླུན་པོའི་གྲལ་མཐའ་ཡིན། །
སྙིགས་མའི་དུས་ན་མཁས་པ་ལ། །བླུན་པོར་བརྩི་བ་མང་ཞིག་སྣང་། །མ་གྲུབ་པ་
ཡི་བྱ་བ་འགའ། །དཔྱད་ཚེ་མཐའ་ཕེར་ཤེས་པ་མཁས། །བྱ་བ་གྲུབ་ནས་དེ་རྗེས་
སུ། །དཔྱོད་པ་བླུན་པོ་རྣམས་ཀྱི་ཚུལ། །མཁས་པ་རྣམས་ཀྱིས་དཔྱད་པ་ཡིས། །
• • ་ ་
་
ག
་ལས་ཀ
406
ཟམཐLas+ a +
f;:5.d



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
ཤེས་བྱ་ཤེས་ན་མཁས་པར་བགྲང་། །བ་ལང་རྒན་གཞོན་དཔྱོད་པ་ལ། །བླུན་པོ་
མཁས་ཀྱང་ཡོན་ཏན་མིན། །བཅོལ་བའི་ནོར་ལ་ལེན་པ་བཞིན། །ཕྱི་མར་རང་
ཉིད་མཁས་པའི་ཕྱིར། །མཁས་པས་སང་ཉིན་འཆི་གྱུར་ཀྱང་། །དེ་རིང་ལེགས་
བཤད་ལེན་ལ་རྩོམ། །རྒྱ་མཚོ་ཆུ་དང་བང་མཛོད་ནོར། །འདོད་ཡོན་སྤྱད་པས་
མི་ངོམས་བཞིན། །མཁས་པ་ས་གསུམ་ཐོབ་པ་ཡང་། །ལེགས་པར་བཤད་པས་
མི་ངོམས་གསུངས། །རང་ཉིད་ཡོན་ཏན་དཔག་མེད་ཀྱང་། །གཞན་གྱི་ཡོན་ཏན་
ཆུང་ངུ་ལེན། །རྒྱུན་དུ་རྒྱ་མཚོ་ཆེན་པོ་བཞིན། །མཁས་མདོག་ཅ་ཅོ་མི་ཆེ་ཞིང་། །
བཙད་ཅིང་དྲིས་ན་བློ་གྲོས་གཏིང༌། །དཔོག་པར་མི་ནུས་མཁས་པའི་རྟགས། །
གནས་སྐབས་ལས་ཀྱིས་ཐབས་སྡུག་ཀྱང་། །བླུན་པོའི་རྗེས་སུ་མི་འབྲང་ཞིང་། །
གཞན་གྱིས་ཇི་ལྟར་མགོ་སྐོར་ཡང་། །རང་གི་བྱ་བར་མི་རྨོངས་ཞིང་། །རང་གིས་
ཤེས་བཞིན་ཡིད་དྲངས་ཤིང་། །བློ་ལྡན་གཞན་ལ་གྲོས་བྱེད་པ། །འདི་ཡང་
མཁས་པའི་བྱ་བ་ཡིན། །བློ་གཏད་བསླུ་མེད་སྐྱབས་ལ་བྱེད། །ཤེས་བྱར་གཞན་
དྲིང་མི་འཇོག་ཅིང་། །བསོད་ནམས་མང་དུ་བསགས་པ་ཡིས། །བརྟན་ཞིང་
བརྩོན་པ་ཆེ་བའི་མི། །མཁས་པ་གཅིག་པུ་ཀུན་ལས་རྒྱལ། །མཁས་ཤིང་མཁས་
དོན་རང་ཉམས་ལ། །ལོན་ན་སྐྱེས་བུ་དམ་པ་ཡིན། །དམ་པའི་དབང་དུ་གང་
གྱུར་པས། །དོན་གྲུབ་བདེ་སྐྱིད་ཐོབ་པ་ནི།།ནོར་བུ་རྒྱལ་མཚན་རྩེར་མཆོད་ན། །
ཡུལ་ཕྱོགས་དགེ་དང་མཚུངས་ཞེས་གསུངས། །རྐྱེན་དང་སྡིག་པ་ཆུང་ངུའང་། །
ཀུན་ནས་འབད་པས་སྤོང་བྱེད་ཅིང་། །གཞན་ལ་གང་ལ་གང་ཕན་ཀྱི། །ཐབས་
མཁས་བརྩོན་པ་མི་འདོར་བ། །མཁས་པ་བདག་ཉིད་ཆེན་པོ་ཡིན། །མཁས་པ་
407
-
t
at
ས
ས
.
4



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རྒུད་པར་གྱུར་པའི་ཚེ། །སྤྱོད་པ་ལྷག་པར་མཛེས་པ་ནི། །མེ་ནི་ཐུར་དུ་ཁ་བསྟན་
ཀྱང་། །མེ་ལྕེ་གྱེན་དུ་འབར་བ་བཞིན། །མཁས་པ་དམ་པ་རྒྱང་གནས་ཀྱང་། །
འཁོར་འདབས་ཕན་པས་རིང་ནས་སྐྱོངས། །མཁའ་ལ་འཁྲིགས་པའི་སྤྲིན་ཆེན་
གྱིས། །ས་ཡི་ལོ་ཏོག་ཁྱད་པར་འཕེལ། །དམན་པས་བརྙས་པར་མི་འཁྲུགས་
ཤིང་། །མཉམ་དང་མཐོ་ལ་ཕྲག་མི་དོག །ཕན་ལ་མི་རེ་གཞན་ཕན་ལ། །བརྩོན་
ཞིང་ཕན་པ་ཆུང་དུ་ཙམ། །བརྗེད་པར་མི་བྱེད་དྲིན་གཟོ་བ། །བདག་ཉིད་ཆེན་
པོའི་ཆེ་རྟགས་ཡིན། །དེ་ལྟའི་དམ་པའི་ཡོན་ཏན་ནི། །སྦས་ཀྱང་འཇིག་རྟེན་
ཀུན་ལ་གསལ། །རྒྱལ་པོ་རང་ཡུལ་ཆེ་བ་ཙམ། །དམ་པ་གང་དུ་ཕྱིན་སར་བཀུར། །
མེ་ཏོག་དང་ནི་གཙུག་ནོར་བཞིན། །ལྗོན་ཤིང་དུལ་བ་འབྲས་བུ་མང་། །རྨ་བྱ་
དུལ་བ་མཇུག་སྒྲོ་བཟང་། །རྟ་མཆོག་དུལ་བ་འགྲོ་མགྱོགས་ཏེ། །དམ་པ་དུལ་བ་
མཁས་པའི་རྟགས། །དམ་པ་རྣམས་དང་ཕལ་བ་ལ། །བྱས་པ་མཉམ་ཡང་དྲིན་
མི་འདྲ། །བླུན་པོས་དགྲ་ལ་ལན་བྱས་པས། །དགྲ་ཡང་སེམས་འཚིག་དེ་བས་
གནོད། །མཁས་པས་དགྲ་ལ་ཐབས་མཁས་ཀྱིས། །བྱམས་པར་བྱས་ཏེ་དབང་དུ་
སྡུད། །རྒྱུད་ཀྱང་སྡིག་ལ་མི་སྤྱོད་ཅིང་། །སྲོག་ལ་བབས་ཀྱང་རང་ཉིད་ཀྱི། །
རང་བཞིན་བཟང་པོ་མི་འདོར་ཞིང༌། །ཁྲོ་ལ་ཁྲོ་ལན་མི་སྟོན་པར། །གཞན་སྐྱོན་
རྣམ་པར་མི་རྟོག་ལ། །བསྟོད་སྨད་སོགས་ཀྱིས་མི་འགྱུར་ཞིང་། །རང་གི་ཡོན་
ཏན་མ་ཉམས་ཤིང་། །འཕེལ་ཞིང་རྒྱས་ལ་མངོན་བརྩོན་པ། །དམ་པའི་བྱ་བ་
ཞེས་བྱ་འོ། །ལྕགས་ཀྱུ་བཏབ་ནས་མ་བཟུང་ཡང་། །མཁས་པའི་ཚིག་དང་སྤྱོད་
པ་ཡིས། །སྐྱེ་བོ་གང་ཞིག་བཟུང་གྱུར་པ། །དེ་ལས་འདའ་བའི་གོ་སྐབས་མེད། །
408



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
s
མཁས་པའི་ཐབས་མང་སྣ་ཚོགས་ཀྱིས། །སྤྱོད་པའི་སྦྲེལ་དང་སུ་འབྲེལ་བ། །
ཞགས་པ་དམ་པོས་བཅིངས་པ་བཞིན། །སྡིག་ལས་ངན་པས་གཡོ་མི་ནུས། །ལོག་
འཚོས་ཕྱི་མར་མི་གནོད་ཅིང་། །ཚེ་འདིར་ངལ་དུབ་མི་དགོས་པར། །ཐབས་ལ་
མཁས་པའི་ཚོགས་རྣམས་ཀྱིས། །ལོངས་སྤྱོད་དཀའ་བ་མེད་པར་འགྲུབ། །རྒྱལ་
པོའི་རིགས་སུ་མ་སྐྱེས་ཤིང་། །དཔུང་ཚོགས་རྣམ་བཞིས་མ་མནན་ཀྱང་། །
མཁས་པས་སྐྱེ་དགུ་དབང་བསྡུས་ནས། །དགའ་བཞིན་མཆོད་པར་བྱེད་པ་
མཐོང་། །ལྷ་ཡི་དབང་ཕྱུག་མ་ཡིན་ཞིང་། །འཁོར་ལོས་བསྒྱུར་བའི་རིགས་མིན་
ཡང་། །མི་ཡི་དབང་ཕྱུག་དམ་པ་རྣམས། །མཁས་པ་རྣམས་ལ་འདུད་པར་བྱེད། །
ཀུན་ལ་བསྒོ་བ་དང་ལེན་ཞིང་། །ལྷ་མིའི་གཙུག་གི་རྒྱན་གྱུར་པའི། །མཁས་པའི་
ཡོན་ཏན་མ་བགོས་པར། །ཀུན་གྱི་ཐུན་མོང་སྤྱི་ལ་ཡོད། །སྐྱེ་བའི་གནས་སྐབས་
མ་བརྗེས་བཞིན། །དབང་ཕྱུག་ཆེན་པོའི་གོ་ས་ལ། །སྤྱོད་པར་འདོད་པ་སུ་
མཆིས་ཀྱང་། །མཁས་པའི་ཡོན་ཏན་སློབ་ལ་འབུངས། །གསེར་གྱི་འཁོར་ལོ་མི་
ལྡན་བཞིན། །ལྷ་དང་མི་ཡི་དམ་ཆོས་ཀྱི། །འཁོར་ལོས་བསྒྱུར་བ་བྱེད་འདོད་ན། །
དེས་ཀྱང་དམ་པའི་ཡོན་ཏན་སློབས། །མནོག་ཆུང་ཚེ་འདིའི་བྱ་བ་ཙམ། །
བཏང་སྟེ་ལྷ་མིའི་དཔལ་དང་འབྱོར། །སྐྱེ་བ་ཀུན་ཏུ་ལེན་པའི་ཕྱིར། །མཁས་པ་
རྣམས་ཀྱིས་ཚུལ་ཁྲིམས་བསྲུང་། །གྱི་ནའི་དངོས་དང་གཏོང་སེམས་གྱི། །གོམས་
པ་ཙམ་ཞིག་ལྷུར་ལེན་པས། །མཁས་པས་ནམ་མཁའི་ཁམས་ཀུན་ལ། །མཛོད་ཀྱི་
རང་བཞིན་བྱས་ལ་ལྟོས། །ཚུལ་ཁྲིམས་གསུམ་གྱི་རང་བཞིན་ལ། །མཁས་པས་མི་
ཚངས་སྤྱོད་པས་ཀྱང་། །བསྐལ་པ་དུ་མའི་ཚོགས་བསྡུམ་པའི། །ངོ་མཚར་འདི་
409



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ལ་སུ་ཡིས་བསྙོན། །བཟོད་ལ་གོམས་པའི་མཁས་པ་ཡིས། །གནོད་བྱེད་ཐོག་མར་
འབྲས་བུར་བཀོད། །མི་སྤུན་གྱུར་པའི་གཏུམ་པོ་འགའ། །བསད་པས་གྲངས་
མེད་ཚོགས་ཀྱང་བསྡུམ། །ཇི་ལྟ་ཇི་ལྟར་སྙིགས་མའི་འགྲོ། །མི་སྲུན་མགུ་བར་མི་
ནུས་པས། །དེ་ལྟ་དེ་ལྟར་བརྩོན་འགྲུས་ལ། །མཁས་པའི་བྱང་སེམས་ལྷག་པར་
སྤྲོ། །ལུས་སེམས་ལས་སུ་རུང་བ་ཡིས། །སྤྱན་ལྔ་མངོན་ཤེས་རྫུ་འཕྲུལ་གྱི། །
བདག་ཉིད་བསམ་གཏན་ཕར་ཕྱིན་ལ། །མཁས་པའི་དམ་པ་རྣམས་ལ་ནི། །དོན་
གཉིས་སྒྲུབ་ལ་དཀའ་བ་མེད། །ཀུན་རྫོབ་གནས་ལྔ་རྟོགས་པ་དང་། །དོན་དམ་
རྟེན་འབྲེལ་ཟབ་མོའི་དོན། །རྟོགས་པ་ལ་མཁས་ཀུན་མཁྱེན་གྱི། །འབྲས་བུ་མི་
བསླུ་ལག་ཏུ་ལོན། །མི་གཙང་སུམ་ཅུ་སོ་གཉིས་ལས། །གྲུབ་པའི་རྫས་ངན་བྱ་
ཁྱིའི་ཟས། །མཁས་པས་གཞན་ལ་གཏོང་བ་ཡིས། །མཚན་དཔེའི་རྒྱལ་བའི་སྐུ་
མཆོག་ལོན། །མཁས་པར་མི་མཐུན་རྐྱེན་མེད་ཅིང་། །རྐྱེན་རྣམས་གང་བྱུང་
མཐུན་པའི་རྐྱེན། །སུ་འབྲེལ་སུ་དང་འགྲོགས་གྱུར་ཀྱང་། །ཚེ་འདིར་བདེ་ཞིང་
ཕྱི་མར་ཕན། །དེས་ན་དུད་འགྲོའི་རིགས་རྣམས་ལས། །མ་འཕགས་སྤྱོད་འདི་
ཡོངས་དོར་ཏེ། །མཁས་པའི་ཐབས་ལ་བརྩོན་པར་བྱ། །དེ་ཡང་དམ་པ་བསྟེན་
པ་ལ། །རག་ལས་ཕྱིར་ན་མཚན་ལྡན་གྱི། །དགེ་བའི་བཤེས་གཉེན་བཙལ་བར་
བྱ། །དགེ་བའི་བཤེས་གཉེན་རྙེད་ནས་ནི། །དེ་ཡི་ལེགས་བཤད་གདམས་ངག་ལ། །
བརྩོན་པ་མི་གཡེལ་ཐོས་བསམ་གྱིས། །དྲིས་གཏུག་ཐེ་ཚོམ་ཆོད་པར་བྱ། །ལོ་
བརྒྱར་བསྡད་ཀྱང་ལེགས་བཤད་ཀྱི། །ཆ་ཤས་ཟུར་ཙམ་མི་འབྱུང་བ། །འབྲས་
མེད་གླང་རྒན་རྡུང་སྐྱེན་ལྟའི། །སྡིག་པའི་གྲོགས་པོ་སྤང་བར་བྱ། །སུ་ལ་བསྟེན་
410



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ཡང་དེ་ཉིད་ལ། །སྐྱོན་དུ་སྣང་ཡོད་མི་ལེན་ཞིང་། །ཡོན་ཏན་ཆ་ནི་གང་མཆིས་
པ། །དད་ཅིང་གུས་པས་བླང་བར་བྱ། །སྐྱོན་དུ་སྣང་རྣམས་རང་ཉིད་ཀྱིས། །
ལེན་པར་འོས་པ་མ་ཡིན་མོད། །བཤེས་དང་གྲོགས་ཀྱི་སྐྱོན་ཉིད་དུ། །མི་བཟུང་
རང་གི་སྣང་ཚུལ་ལ། །སྐྱོན་གྱིས་བསླད་པར་ཤེས་པར་བྱ། །དེ་ལྟར་དམ་པ་
བསྟེན་པའི་ཚེ། །ཡོན་ཏན་ཁྱད་པར་མ་དཔྱོད་པར། །སུ་འཕྲད་ཙམ་དང་རང་
འདོད་དང་། །ཞེན་ལྟ་ཨུ་ཚུགས་ཀྱིས་བསྟེན་ན། །ལྷས་སྦྱིན་དང་ནི་ཀོ་ཀི་ལ། །
འཁོར་བཅས་ད་དུང་ངན་སོང་ན། །ཡོད་པའི་ངང་ཚུལ་དྲན་པར་གྱིས། །སྤྱིར་
ན་ཡ་རབས་སྤྱོད་པ་ལ། །བར་ཆད་མང་ཞིང་ཁྱད་པར་དུ། །ཐེག་པ་ཆེ་ལ་འཇུག་
འདོད་པས། །བདུད་ལས་བཞི་བཅུ་ཞེ་དྲུག་སོགས། །གསུངས་ལས་ལྡོག་པའི་
ཐབས་མཁས་ལ། །མདོ་དང་བསྟན་བཅོས་བཞིན་མཁས་ན། །དེ་ལ་སུས་ཀྱང་
གླགས་མི་རྙེད། །དེ་ཕྱིར་མཁས་བྱའི་གནས་ཀུན་དང་། །ཁྱད་པར་ཐེག་ཆེན་
གཞུང་ལུགས་ལ། །གཞན་དྲིང་མི་འཇོག་གཟུངས་སྤོབས་ཅན། །མཁས་པའི་གོ་
འཕང་དོན་གཉེར་བྱ། །ལུགས་ཀྱི་བསྟན་བཅོས་དཔག་བསམ་ལྗོན་པ་ལས་རིགས་ཅན་གྱི་
གང་ཟག་མཁས་པའི་མཚན་ཉིད་གཏན་ལ་ཕབ་པའི་ཡལ་འདབ་སྟེ་གསུམ་པའོ། །
ཡ་རབས་ཡོན་ཏན་ཅན་རྣམས་ཀྱི། །སྤྱོད་དང་ཕན་པའི་ཁྱད་པར་གྱིས། །
སྐྱེ་དགུ་ཆེད་དུ་མ་བསྡུས་ཀྱང་། །མེ་ཏོག་དྲི་ལ་བུང་བ་བཞིན། །བླུན་པོ་ཡོན་
ཏན་ཕན་པའི་ཐབས། །མེད་པའི་དྲུང་དུ་ཤེས་ལྡན་རྣམས། །ཞི་དྲག་ཐབས་ཀྱིས་
བཅིང་གྱུར་ཀྱང་། །མཐར་ཐུག་ཆགས་པའི་རེ་བ་མེད། །ཡོན་ཏན་མཐར་ཕྱིན་
གཅིག་གིས་ཀྱང་། །འཇིག་རྟེན་ཐམས་ཅད་གསལ་བ་དང་། །བླུན་རྨོངས་ཇི་
411



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ལྟར་མང་ན་ཡང་། །མི་གསལ་ཉི་མ་རྒྱུ་སྐར་བཞིན། །མཁས་པས་བརྟགས་ཤིང་
དཔྱད་པ་ཡིས། །འབྱུང་འགྱུར་འབྲས་བུའི་ཁྱད་པར་ཤེས། །བླུན་པོས་མ་
བརྟགས་མ་དཔྱད་པར། །བདེ་འདོད་སྡུག་བསྔལ་འབའ་ཞིག་སྒྲུབ། །མཁས་པ་
སྟོབས་དང་རྩལ་ཆུང་ཡང་། །བློ་གྲོས་སྟོབས་ཀྱིས་གཞན་བཀོལ་ནུས། །བླུན་པོ་
མཐུ་རྩལ་ཆེ་ན་ཡང་། །ཐ་མ་གཞན་གྱི་བྲན་དུ་འགྱུར། །འཐབ་ཚེ་མཁའ་ལྡིང་
རྒྱལ་བའི་མཐའ། །ཁྱབ་འཇུག་གིས་ནི་ཞོན་ལ་ལྟོས། །ང་རྒྱལ་མེད་པའི་མཁས་
པ་ཡིས། །རང་དང་གཞན་དག་ཉམ་ང་བའི། །གནས་ལས་སྐྱོབ་པར་བྱེད་ནུས་
པ། །ཟླ་བ་དང་ནི་རྐང་བཀྲ་བཞིན། །བླུན་པོ་ང་རྒྱལ་ཆེ་བ་རྣམས། །གཡོ་སྒྱུ་
ཅན་གྱིས་བསླུ་ནུས་པ། །ཟས་ཕྱིར་འབྲང་བའི་ཝ་མོ་ནི། །ཐན་སྐད་འདོན་
བཞིན་སེང་གེས་ཁུར། །མཁས་པས་དགྲ་དང་གཉེན་གང་ལ། །ཐ་མར་ཅིར་
འགྱུར་མི་ཤེས་པས། །འཕྲལ་དུ་གནོད་ལན་མ་སྤྲད་པས། །མཐའ་མ་གྲོགས་སུ་
འགྱུར་བ་མང་། །བླུན་པོ་དྲོད་ཆུང་སྐབས་མིན་པར། །དགྲ་ལ་ལན་བྱས་རང་
ཉིད་ཕམ། །བལྟ་ཚུལ་བརྗོད་ཚུལ་ཙམ་རེ་ལ། །ཁེངས་པས་གཉེན་ཡང་དགྲར་
གྱུར་མང་། །ཉམ་ཆུང་ཡིན་ཡང་བློ་ལྡན་ན། །སྟོབས་ལྡན་དགྲ་བོ་ཕམ་ནུས་པ། །
སྐལ་ལྡན་ཟླ་བའི་ཕོ་ཉ་ཡིས། །གླང་ཆེན་ཁྱུ་ཚོགས་གཞན་དུ་བསྐྲད། །མཁས་
པས་སེམས་ཅན་སུ་ཞིག་དང་། །འགྲོགས་ཀྱང་རྗེས་མཐུན་སྤྱོད་ཤེས་པས། །ཀུན་
དང་འདྲིས་བཟང་འགྲོགས་བཤེས་ཤིང་། །ཡིད་དུ་འོང་བར་འགྱུར་བ་ཡིན། །
བླུན་པོ་རྣམས་ནི་རང་རིགས་དང་། །མཐུན་པའི་བླུན་པོ་དགའ་ཞིང་རྩེ། །དེ་
མིན་རྒྱལ་དང་རྒྱལ་སྲས་ལ་འང་། །སྨོད་ཅིང་འཕྱར་ཀ་གཏོང་བར་བྱེད། །
412



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
མ་
མཁས་པའི་ལེགས་བཤད་གང་ཡིན་ལས། །བླངས་པའི་ཡོན་ཏན་ཡར་ཟླ་ལྟར། །
འཕེལ་ཞིང་རྒྱས་པ་མཐར་ཐུག་སྟེ། །མྱུར་དུ་རྫོགས་པའི་སངས་རྒྱས་འགྱུར། །
བླུན་པོས་གྱི་ནར་འགྱིང་ཚུལ་གྱིས། །ཅུང་ཟད་བསླབ་པར་མ་བྱས་པས། །ཐོག་
མེད་དུས་ནས་སྡུག་བསྔལ་ཞིང་། །ད་དུང་གཏིང་མཐའ་མི་མངོན་ནོ། །མཁས་
པ་རེ་ཞིག་མ་འབྱོར་ཡང་། །ཐབས་ཀྱིས་མྱུར་དུ་ཕུན་སུམ་ཚོགས། །འཐོབ་
འགྱུར་སྤྱོད་པ་མཛེས་པ་ནི། །ཞིང་ས་གཤིན་པོའི་ས་བོན་བཞིན། །བླུན་པོ་རེ་
ཞིག་འབྱོར་གྱུར་ཀྱང་། །སྨྱུག་མ་ལ་ནི་འབྲུ་ཆགས་བཞིན། །རང་ཉིད་བརླག་
པར་འགྱུར་བའི་ལྟས། །ཡིན་ཞིང་སྤྱོད་པ་ལྷག་པར་ངན། །མཁས་པ་དམན་པའི་
སར་གནས་ཀྱང་། །ཡ་རབས་སྤྱོད་ལ་ཁ་མིག་བལྟ། །འདབ་ཆགས་ས་ལ་གནས་
རྣམས་ཀྱང་། །མིག་གི་གཏོད་ས་མཁའ་ལ་བྱེད། །བླུན་པོ་མཐོན་པོའི་སར་
བཞག་ཀྱང་། །ཁྱི་རྒན་སྟེགས་ལ་བཀོད་པ་བཞིན། །ཐུར་དུ་བལྟ་བ་ཁོ་ནའི་
མཐར། །རི་གཟར་རྦབ་བཞིན་ལྟུང་བར་འགྱུར། །མཁས་པ་རྣམས་ནི་མ་བཅོས་
ཀྱང་། །གང་འཚམ་སྤྱོད་པ་ལྷག་པར་མཛེས། །བླུན་པོས་བཅོས་མའི་སྤྱོད་
བཟང་གི། །མཐའ་མ་རང་གི་དེ་ཉིད་སྟོན། །མཁས་པས་ཤེས་ནས་བསྒྲུབ་པ་
དང་། །བླུན་པོས་སྟེས་དབང་གིས་བསྒྲུབ་པའི། །འབྲས་བུ་འགྲུབ་པ་ཡོད་མོད་
ཀྱང་། །སྒྲུབ་ཚུལ་མི་འདྲ་མཁས་པའི་རྟགས། །མཁས་དང་དམ་པ་བྱ་བ་ལ། །
སྦྱར་ན་དོན་དང་རང་ཉིད་འཕེལ། །ངན་པ་དང་ནི་བླུན་པོ་ཡིས། །དོན་དང་བྱ་
བ་གཉིས་ཀ་ཉམས། །མགྲིན་སྔོན་ཟླ་དང་ཝ་སྐྱེས་ཀྱིས། །དཔོན་པོ་བྱས་ཚུལ་སོ་
སོར་ཡོད། །མཁས་པ་རྣམས་ཀྱིས་བདེ་བ་དང་། །དེ་ཡི་མཐར་ཐུག་འདོད་པའི་
413



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
-
་
ཕྱིར། །བདེ་རྒྱུ་འབའ་ཞིག་སྒྲུབ་པ་ཡིས། །བདེ་ནས་བདེ་བར་འགྲོ་བར་འགྱུར། །
བླུན་པོས་སྡུག་བསྔལ་མི་འདོད་བཞིན། །དེ་རྒྱུ་འབའ་ཞིག་སྒྲུབ་པ་ཡིས། །སྐྱེ་བ་
ཀུན་ཏུ་སྡུག་བསྔལ་ཞིང་། །སྡུག་བསྔལ་བདེ་བར་འཁྲུལ་བའང་མཐོང་། །མཁས་
ཤིང་དྲང་བས་རང་གཞན་ལ། །ཕན་པར་བྱེད་པའི་གནས་མང་འབྱུང་། །བླུན་
པོ་རྣམས་ནི་དྲང་བས་ཀྱང་། །རང་ཕུངས་ཡང་ན་གཞན་དག་བརླག །མཁས་
པས་གཞན་གྱི་དོན་སྤྱོད་པས། །རང་དོན་ནན་གྱིས་སྒྲུབ་པ་བཞིན། །འབད་རྩོལ་
མི་དགོས་སྒྲུབ་པ་ནི། །རྫོགས་སངས་རྒྱས་ཀྱི་དཔལ་ལ་ལྟོས། །བླུན་པོས་གཞན་
དོན་མི་སེམས་པར། །རང་དོན་འབའ་ཞིག་སྒྲུབ་པའི་མཐར། །ངན་སོང་བུད་
ཤིང་བྱས་གྱུར་ཞིང་། །ད་དུང་རང་མཚང་མི་ཤེས་མཚར། །མཁས་པ་དྲེགས་པ་
མི་ཆེ་ཞིང་། །མ་བརྟགས་ཁས་ལེན་མི་བྱེད་པས། །དཔྱོད་ལྡན་དགའ་ཞིང་ཡིད་
རྟོན་རྣམས། །ནམ་ཡང་བསླུ་བར་འགྱུར་བ་མེད། །བླུན་པོས་དྲེགས་པའི་ཁས་
ལེན་གྱིས། །ཁྱབ་འཇུག་ཆུང་ལ་བརྙས་པ་ཡིས། །ལྷ་མིན་རྒྱལ་པོ་སྟོབས་ལྡན་
གྱིས། །ས་གསུམ་ཤོར་བའི་ཚུལ་ལ་ལྟོས། །མཁས་པ་རེ་ཞིག་སེམས་འཁྲུགས་
ཀྱང་། །ཕྱི་རུ་མི་མངོན་ཁོང་དུ་ཀློད། །བླུན་པོ་བློ་ཆུང་འཁོན་འཛིན་ཅན། །
གནོད་པའི་སྔ་མ་རྣམ་འགྱུར་སྟོན། །མཁས་པས་འདི་ཕྱིར་གནོད་པའི་ལས། །
ངལ་དུབ་མཐའ་ལ་མི་བརྟེན་པར། །བདེ་བའི་ཐབས་ཀྱི་ལོངས་སྤྱོད་ལ། །སྤྱོད་
ཅིང་ཕྱི་མའི་དེ་རྒྱུའང་འགྲུབ། །བླུན་པོ་རྣམས་ཀྱིས་ཚེ་གཅིག་ལ། །ཤ་ཐང་འབད་
པའི་སྡུག་བསྔལ་ལ། །སྤྱོད་ཀྱི་མྱོང་བའི་བདེ་བ་ལ། །མི་སྤྱོད་གཞན་གྱིས་བགོ་
བཤའ་བྱེད། །མཁས་པས་མཁས་པ་ལ་མཆོད་པས། །ལེགས་བཤད་དཔལ་དང་
414



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
ཡོན་ཏན་ལོན། །བླུན་པོས་སྤྲེའུ་འཛིན་རྣམས་ལ། །མཆོད་པས་འབྲས་བུ་ཅི་འབྱུང་
ལྟོས། །དམ་པ་མཁས་པ་ཡོན་ཏན་ཅན། །རྨོངས་པའི་སྐྱེ་བོ་ལྷག་པར་བརྩེ། །
ཡོན་ཏན་མེད་རྣམས་ཕྲག་དོག་གིས། །ཡོན་ཏན་ཅན་ལ་ལྷག་པར་སྣང་། །ཐུབ་
པས་འགྲོ་ལ་རྟག་བརྩེ་ཡང་། ལྷས་སྦྱིན་ཐུབ་པར་སྡང་ལ་ལྟོས། །མཁས་པས་
ལོག་པར་སྨྲ་བ་ལ། །བརྩེ་བས་རིགས་དང་མི་རིགས་སྟོན། །བླུན་པོས་མཁས་པ་
ཁྱད་བསད་དེ། །གཞན་ལ་རང་གི་དེ་ཉིད་སྟོན། །ཕྱོགས་ཀྱི་གླང་པོས་རིགས་
ལམ་གྱིས། །མུ་སྟེགས་བཅོམ་པའི་ཚུལ་ལ་སོམས། །ཡོངས་རྫོགས་ལམ་ལ་མཁས་
པ་རྣམས། །རྣམ་མཁྱེན་སྒྲུབ་པའི་རྒྱུ་ཀུན་ཚང་། །མཁྱེན་གསུམ་ཡོངས་རྫོགས་
སྦྱོར་བ་ཡིས། །རྣམ་ཀུན་མཁྱེན་པའི་ཚུལ་ལ་འཁྲིད། །བླུན་པོ་རྣམས་ནི་སྨིག་སྐྱ་
ཡི། །ཆུ་ལ་འཐུང་བར་འདོད་པ་བཞིན། །གསལ་སྟོང་མེད་སྣང་ཕྱོགས་རེ་ཙམ། །
རྫོགས་སངས་རྒྱས་ཀྱི་རྒྱུ་རུ་རློམ། །མཁས་པ་རྣམས་ཀྱིས་ཆོ་ག་ནི། །ལྷག་ཆད་
ནོར་འཁྲུལ་བྱེད་ལ་བརྙས། །བླུན་པོ་རྣམས་ནི་མ་ཉམས་པའི། །ཆོ་ག་ཡོངས་
རྫོགས་བྱེད་ལ་བརྙས། །བསྟན་པའི་བདག་པོར་མ་ཐུག་ཅིང་། །མཁས་གྲུབ་གང་
བརྒྱུད་མ་ངེས་པའི། །སྙན་དང་མི་སྙན་ཆོ་གའི་རིགས། །མཁས་པ་རྣམས་ཀྱིས་
དཔྱད་པར་བྱེད། །བླུན་པོ་ཁུངས་ལ་མི་རྟོག་ཅིང་། །བརྗོད་བྱའི་དོན་ལ་མི་
དཔྱོད་པར། །འདུན་དང་སྡོང་དང་རྨོངས་པ་ཡིས། །རང་དགར་ཨུ་ཚུགས་ཞེན་
ལྟས་འཇུག །མཁས་པ་རྣམས་ཀྱིས་ལོག་འཚོ་ལ། །དུག་ལྟར་བལྟ་བ་མི་ཤེས་པར། །
ལོག་འཚོས་ཁེངས་པའི་བླུན་པོ་རྣམས། །ཆོག་ཤེས་མཁས་པ་ཁྱད་དུ་གསོད། །
མཁས་པས་ཡོན་ཏན་ཀུན་འཛིན་ཞིང་། །སྐྱོན་རྣམས་མ་ལུས་འདོར་བར་བྱེད། །
415



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བླུན་པོ་ངན་པ་ཆུ་ཚགས་བཞིན། །སྐྱོན་ཀུན་ཆགས་མོད་ཡོན་ཏན་མིན། །ལེགས་
ཉེས་དཔྱོད་པའི་བློ་གྲོས་མེད། །མཁས་པའི་མདུན་སར་ཕྱིར་ཕྱོགས་སྐྱོད། །ཟས་
ནོར་འཁྲིག་སྤྱོད་ཁོ་ན་ལ། །དགའ་བ་ཕྱུགས་ལས་ཕྱུགས་སུ་བཤད། །བློ་ལྡན་
རྒྱལ་པོ་གཅིག་གིས་ཀྱང་། །ས་ཆེན་དབང་དུ་འདུས་མོད་ཀྱང་། །བླུན་རྨོངས་ཁྲི་
ཕྲག་འདུས་པས་ཀྱང་། །དེ་ཡི་ཕྱོགས་ཙམ་ག་ལ་ནུས། །མཁས་པས་འདོད་
གཏམ་དུས་སུ་སྨྲ། །བླུན་པོས་ཅི་འདོད་ལྷུག་པར་སྨྲ། །མཁས་པའི་གཏམ་ལས་
དོན་ཐོབ་ཀྱང་། །བླུན་པོའི་དོན་མེད་དོན་ལོག་འཐོབ། །བློ་གྲོས་སྟོབས་དང་
ལྡན་གྱུར་ན། །གཅིག་གིས་གཞན་ཀུན་ཟིལ་གནོན་པ། །ཐུབ་པ་མཆོག་དང་
འཁོར་བསྒྱུར་དང་། །རི་དྭགས་རྒྱལ་པོ་སེང་གེ་བཞིན། །བླུན་པོ་སྟོབས་དང་
རྩལ་ལྡན་ཞིང་། །མང་དུ་འཚོགས་པར་གྱུར་ན་ཡང་། །བློ་ལྡན་གཅིག་གིས་
འཇོམས་ནུས་པ། །གླང་ཆེན་ཁྱུ་དང་སེང་གེ་བཞིན། །མཁས་པའི་ལོངས་སྤྱོད་
འདི་ཕྱི་རུ། །རང་དང་གཞན་ལ་ཕན་པའི་རྒྱུ། །བླུན་པོའི་ལོངས་སྤྱོད་རང་
གཞན་ལ། །འདི་དང་ཕྱི་མར་གནོད་བྱེད་འགྱུར། །མཁས་པས་མཁས་པ་མཆོད་
པར་བྱེད། །བླུན་པོ་རྣམས་ཀྱང་སྐྱོང་བར་བྱེད། །བླུན་པོ་དེ་ལས་གོ་ལྡོག་སྟེ། །
མཁས་ལ་འཁུ་ཞིང་བླུན་ལ་འཚེ། །ཡོན་ཏན་ལྡན་པ་ཆེས་དཀོན་མོད། །དེ་
བཀུར་འཚོགས་པ་དེ་བས་དཀོན། །གང་ན་ཡོན་ཏན་ཅན་བཀུར་བ། །དེ་ནི་
དམ་པ་ལྗོན་བཟང་ཚལ། །རྨོངས་པའི་སྐྱེ་བོའི་ཚོགས་རྣམས་ཀྱིས། །ཡོན་ཏན་
ལྡན་པ་མི་བཀུར་ཞིང་། །རྨོངས་དང་གྲུབ་བརྫུ་སྨྱོ་སྤྱོད་ཅན། །བསྟེན་ཅིང་ཡིད་
རྟོན་འདི་ཕྱིར་བསླུ། །མཁས་པ་གཞན་གྱིས་བསྐྱངས་གྱུར་ཀྱང་། །གཙོ་བོར་རང་
416



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ཚོད་རང་གིས་ཟིན། །བླུན་པོ་རྟག་ཏུ་བསྐྱང་དགོས་རྣམས། །ནམ་ཞིག་ཅི་ནས་
ཉམས་ཞེས་གསུངས། །མཁས་པ་གཞུངས་བཟང་ཕྱི་ཐག་རིང་། །འབྱུང་འགྱུར་
དཔྱད་ཕེར་སུ་འབྲེལ་ལ། །མཐར་ཐུག་ཕན་དང་བདེ་སྟེར་བའི། །མཁས་པའི་བྱ་
བ་ངོ་མཚར་ཆེ། །བཟང་ངན་མི་ཤེས་དྲིན་བྱས་བརྗེད། །ངོ་མཚར་གཏམ་ལ་
མཚར་མི་འཛིན། །མངོན་སུམ་མཐོང་བ་སླར་ཡང་འདྲི། །ཞུམ་ཞིང་རྗེས་འབྲང་
བླུན་པོའི་རྟགས། །དྲོད་ཆུང་ཁ་ཡིས་དགྲ་བོ་འདུལ། །རྒྱང་ནས་མཐོང་ན་ཅ་ཅོ་
འབྱིན། །འཐབ་སར་འཕྲད་ན་ཐལ་མོ་སྦྱར། །རང་ཁྱིམ་སླེབས་ན་ང་རྒྱལ་སྨྲ། །
སྡར་མ་གྲོས་བྱེད་ཚེ་ན་དཔའ། །ཁྲལ་བསྐོས་ཚེ་ན་ནོར་རྩིས་འདེབས། །འགྲོ་
དགོས་བྱུང་ན་ནད་བུ་ལྡང་། །འཐབ་སར་རྒྱང་ནས་བོད་ཅིང་བསྒོ། །བློ་ཆུང་
ཅུང་ཟད་རྒྱལ་བས་ངོམས། །གལ་ཏེ་ཕམ་ན་གཉེན་ལ་འཁོང་། །གྲོས་ལ་
འཚོགས་ན་འཐབ་རྩོད་སློང་། །གསང་གྲོས་བྱས་ན་ལྐོག་ཏུ་སྨྲ། །གཡུལ་ངོར་
རྒྱན་ལ་བྱི་དོར་བྱེད། །དགྲ་དང་འཕྲད་ན་རང་ཕྱོགས་སྦེད། །འགྲོགས་ན་དགྲ་
བས་གཉེན་ཕྱོགས་འཇིགས། །མཚོན་ཆ་དག་ཡི་ལག་ཆར་འཕེན། །དཔུང་
ཚོགས་འགྲོ་ན་མཇུག་སྡུད་ལ། །ལྡོག་ན་དེ་ཡི་སྣ་འདྲེན་བྱེད། །བཟའ་བཏུང་
མཐོང་ན་ནན་གྱིས་འཇུག །དཀའ་བ་མཐོང་ན་ཐབས་ཀྱིས་བཤོལ། །ཞེས་
གསུངས་མཁས་པ་རྣམ་དཔྱོད་ཅན། །དེ་དག་མཐོང་ན་ཁྲེལ་བར་བྱེད། །སུས་
ཀྱང་གཏིང་དཔོག་མི་ནུས་ལ། །བླུན་པོས་མཆུ་བརྡ་མིག་བཙུམ་དང་། །ངོ་
མཚར་གཏམ་ལ་འཁུན་འཆོར་པས། །ཀུན་གྱི་ཐ་ཤལ་བ་རུ་ངེས། །དམན་པ་
ལོངས་སྤྱོད་ཆེན་པོ་རྣམས། །རིགས་ལྡན་རྒུད་པས་ཟིལ་གྱིས་གནོན། །དམ་པ་
417



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ལོངས་སྤྱོད་ཆུང་ངུ་རྣམས། །ཀུན་གྱིས་བཀུར་ཞིང་མཆོད་པར་བྱེད། །མཁས་
པས་ཡོན་ཏན་སྲུངས་མཁས་པ། །དེ་ཡི་གཏིང་མཐའ་སུ་ཡིས་དཔོག །བླུན་པོས་
ཡོན་ཏན་ཁར་དབྱུང་བས། །ཅི་ཤེས་ཅི་འབྱུང་ཀུན་གྱིས་ཤེས། །དམ་པ་དུལ་
བས་རང་གི་དོན། །འགྲུབ་ཅིང་གཞན་ལ་དང་བ་འདྲེན། །དམན་པ་ང་རྒྱལ་
ཆེ་བའི་རྒྱུ། །རང་ཕུངས་གཞན་རྣམས་སྐྱོ་བ་འཕེལ། །དམ་པས་དམན་རྣམས་
སྐྱོང་བྱེད་ཅིང་། །དམན་རྣམས་མཆོག་ལ་འཁོངས་པར་བྱེད། །དམ་པ་ཁྲོས་ལ་
བཏུད་ན་ཞི། །དེ་བས་འདུད་པ་མང་དུ་འབྱུང༌། །དམན་རྣམས་བཏུད་ན་
རེངས་པ་ཡིས། །སུ་ཡང་མི་འཁོ་གཅིག་པུར་ལྷག །མཁས་པའི་ཞལ་གྱི་ལེགས་
བཤད་ལས། །འདི་དང་ཕྱི་མའི་དོན་ཆེན་དང་། །སྡེ་བཞི་དཔལ་ཡོན་ཀུན་
འབྱུང་བ། །འདོད་དགུ་འབྱུང་བའི་བུམ་པ་བཞིན། །བླུན་པོས་བབ་ཅོལ་སྤྱོད་པ་
ཡིས། །གནས་སྐབས་རང་གཞན་མི་བདེ་ཞིང༌། །ཐ་མར་ངན་སོང་གནས་རྣམས་
སུ། །འཁྲིད་པས་བྱུར་གྱི་སྣ་འདྲེན་ཡིན། །དམ་པ་རང་གི་རྒྱུད་དུལ་བ། །གྲོང་
དུ་གནས་ཀྱང་དེ་ག་མཆོག །སྡིག་སྤྱོད་ནགས་ན་གནས་པ་རྣམས། །ལྷག་པར་
རང་ཉིད་ཉམས་པའི་རྒྱུ། །དམ་པས་འབྱོར་བ་ཀུན་བྱིན་པས། །འདི་དང་གཞན་
དུ་ལོངས་སྤྱོད་འབྱུང་། །ངན་པས་ཐོབ་ན་སྙམ་པ་ཡིས། །བརྣབ་སེམས་སྟོབས་
ཀྱིས་ཕུན་ཚོགས་འགྲིབ། །མཁས་པ་རང་གི་དཔྱོད་ཤེས་ཀྱིས། །རྗེས་སུ་འབྲང་
བས་དོན་ཀུན་འགྲུབ། །བླུན་པོ་གྲགས་པའི་རྗེས་འབྲངས་པས། །རི་བོང་ཅལ་
བཞིན་བསླུས་པ་མང་། །མཁས་པ་ཤིན་ཏུ་རྒུད་ན་ཡང་། །ལེགས་བཤད་གཏམ་
གྱིས་གཞན་དགའ་བྱེད། །བླུན་པོ་འབྱོར་བར་གྱུར་ཚེ་ཡང་། །རྩོད་པ་ཁོ་ནས་
418



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
རང་གཞན་བསྲེགས། །དམ་པ་རྒོལ་ཡང་ཕན་པ་བསྒྲུབ། །སྐྱེ་བོ་ངན་པ་མཛའ་
ཡང་གནོད། །བློ་མཐུན་རིང་ན་གནས་ཀྱང་ཕན། །མི་མཐུན་ཉེ་ན་ལྷག་པར་
འགྲས། །ངོ་ཚ་ཡོད་ན་ཡོན་ཏན་རྒྱན། །མེད་རྣམས་གཏམ་ངན་གཞི་རུ་བཤད། །
མ་བཅོལ་ལེགས་པར་སྟོན་པ་དང་། །བརྙས་ཀྱང་བརྩེ་བ་དམ་པའི་རྟགས། །
དྲིས་ཀྱང་ལོག་པར་བཤད་པ་དང་། །རྒྱུ་མེད་འཚེ་བ་དམན་པའི་ལུགས། །ཉེས་
ལས་དོན་གྲུབ་མི་སྨོན་ཞིང་། །ལེགས་སྒྲུབ་སྐྱོན་ལ་མི་འགྱོད་པ། །མཁས་པ་
རྣམས་ཀྱི་ལུགས་ཡིན་མོད། །བླུན་པོས་དེ་ལས་ལྡོག་སྟེ་བཤད། །དབྱེ་དཀའ་
འདུམ་སླ་རེ་ཞིག་ལ། །རྒུད་ཀྱང་འཕེལ་འོས་དམ་པ་ལ། །དབྱེ་སླ་བསྡུམ་དཀའ་
འབྱོར་གྱུར་ཀྱང་། །ཉམས་པར་གྱུར་རྣམས་དམན་པའོ། །སེང་གེས་ཁྱུ་མཆོག་
གསོད་པའི་ཚེ། །རྭ་ལ་འཛུར་བ་སྡར་བ་མིན། །དེ་བཞིན་ལུས་སྲོག་བར་ཆད་ལ། །
འཛུར་བར་ཤེས་ན་དཔའ་རྟགས་ཡིན། །མི་བརྟགས་མི་དཔྱོད་ལུས་དང་སྲོག །
དགྲ་ལ་སྟེང་ན་བླུན་པོ་སྟེ། །བཀག་ཀྱང་མི་ཁོགས་སྦྲང་བུ་རྣམས། །མར་མེའི་
འོད་ལ་མཆོངས་པ་བཞིན། །རང་བརྟན་སྲུང་ཞིང་འབྱོར་ན་དུལ། །གསང་བ་
སྲུང་བར་བྱེད་པ་རྣམས། །དམ་པ་རྣམས་ཀྱི་ལུགས་ཡིན་མོད། །བླུན་པོས་དེ་
ལས་ལྡོག་སྟེ་སྤྱོད། །དམ་པ་ཡིན་ཀྱང་གྲོགས་ངན་དང་། །འགྲོགས་ན་ཉམས་པ་
སྲིད་པའི་ཕྱིར། །སྡིག་སྤྱོད་གང་ཡིན་འགོ་བའི་ནད། །ཇི་བཞིན་རིང་དུ་དོར་
བར་བྱ། །དམན་པ་རྣམས་ཀྱིས་དམ་པ་རྣམས། །བསྟེན་ན་རང་ཉིད་མཆོག་ཐོབ་
ཕྱིར། །རང་ལས་ཡོན་ཏན་མཆོག་རྣམས་ལ། །མཁས་དང་བླུན་པོས་བསྟེན་པར་
བྱ། །ལུགས་ཀྱི་བསྟན་བཅོས་དཔག་བསམ་ལྗོན་པ་ལས་མཁས་པ་དང་བླུན་པོའི་བྱ་བ་
419



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
-
-
---
--
-
འབྲས་བུ་དང་བཅས་པའི་དབྱེ་བ་སོ་སོར་ཕྱེས་པའི་ཡལ་འདབ་སྟེ་བཞི་པའོ། །
སྤྱིར་ན་བླང་དོར་གནས་རྣམས་དང་། །ཁྱད་པར་མཁས་དང་གཡོ་སྒྱུ་ཅན། །
ཞིབ་ཏུ་ཕྱེད་པར་མ་བྱས་ན། །ཕན་ཚུན་ནོར་འཁྲུལ་འབྱུང་ནས་བསླུ། །དེ་ཕྱིར་
བླང་དོར་གནས་རྣམས་དང་། །མཁས་དང་གཡོ་སྒྱུ་ཅན་འབྱེད་བྱ། །ལྔ་རིག་
ཀུན་ལ་སློབ་པ་ནི། །མཁས་པའི་ལས་སུ་རིགས་མོད་ཀྱང་། །གཞུང་དོན་དོར་
ནས་གཞན་ཙམ་ལ། །སློབ་པ་བླུན་པོའི་ལུགས་སུ་བཤད། །མཁས་པས་རང་གི་
རྒྱུད་འདུལ་ཞིང་། །མ་ཟད་གཞན་རྒྱུད་འདུལ་བའི་ཕྱིར། །ནང་རིག་ཐེག་ཆེན་
གཙོར་བཟུང་ནས། །གཞན་རྣམས་དེ་ཡི་གྲོགས་སུ་བསླབ། །མཁས་པས་ཕྱོགས་
མེད་མཁས་པ་ལས། །ལེགས་བཤད་ལེན་པར་བྱེད་པ་དང་། །བླུན་པོ་ཆུ་སྣ་གར་
འཁྲིད་ཀྱིས། །གཞན་རྗེས་རྒྱུག་རྣམས་ནོར་དོགས་ཡོད། །རགས་པའི་གནས་
རྣམས་མི་ཤེས་པར། །ཕྲ་བ་ཟབ་གསང་ལ་འཇུག་དང༌། །སྔོན་གྱི་ལས་འཕྲོ་སད་
པ་ཡི། །ཟབ་གསང་གནད་ལ་མི་འཇིགས་གཉིས། །ཕྱོགས་ཙམ་འདྲ་བར་གྱུར་ན་
ཡང་། །དྲིས་ཤིང་བརྒལ་བརྟགས་བྱས་ན་འགལ། །སྒྲོ་འདོགས་མ་ཆོད་པར་དུ་
ནི། །གཞུང་གཅིག་ཉིད་ལ་བརྟགས་པ་དང་། །ལེ་ལོའི་དབང་གིས་ཚེ་གཅིག་ལ། །
གཞུང་གཅིག་རྫོགས་པར་མི་བྱེད་ནོར། །མཁས་པས་གཞུང་མང་གུང་བསྒྲིག་
དང་། །ཤེས་འཆལ་ཚུལ་འཆོས་སྤྱོད་པ་ཡིས། །དཔེ་མང་ཀློག་པའི་ཁུལ་བྱེད་པ། །
ཕྱོགས་ཙམ་འདྲ་ཡང་དོན་ལ་མིན། །མཁས་པས་རང་གཞན་གཞུང་ལུགས་ལ། །
ལུང་རིགས་ལམ་ནས་དཔྱད་པ་དང་། །གཏད་སོ་བྲལ་བའི་ཚིག་འཁྲི་ཡིས། །ཉི་
མ་འཕུད་ཐབས་བྱེད་པ་ནོར། །ལུང་རིགས་ཐོགས་མེད་སྨྲ་བ་དང་། །རང་
420



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
=
ལུགས་གཏད་སོ་མེད་པ་དང་། །རང་གཞུང་རིགས་པས་འཛིན་པ་དང་། །བླུན་
པོས་རང་མཐོང་བྱེད་པ་ནོར། །མཁས་པས་རང་གཞན་གཞུང་རྣམས་ལ། །
རིགས་པས་དཔྱད་པ་བྱེད་པ་དང་། །བླུན་པོས་འདུན་སྡང་གཏི་མུག་གིས། །
ཆགས་སྡང་བདག་བསྟོད་གཞན་སྨོད་ནོར། །རིགས་པས་གྲུབ་པས་གྲུབ་དོན་
དང་། །རིག་ཤེས་རྟོགས་པའི་སྣང་ཡུལ་དང༌། །ཆོས་ཉིད་རྟོགས་པའི་དམིགས་
ཡུལ་དང༌། །འཛིན་སྟངས་ཡུལ་གཉིས་ནོར་བའང་མཐོང་། །ལྟར་སྣང་རྒྱུ་མཚན་
ལ་བརྟེན་ནས། །འཁྲུལ་བའི་བག་ཆགས་བརྟས་པ་དང་། །ཡང་དག་རིགས་ལམ་
ལ་བརྟེན་ནས། །རང་གིས་ངེས་ཤེས་རྙེད་པ་ནོར། །ཚིག་གི་ཐབས་ལ་སྐྱབས་
བཅོལ་ནས། །ཉིན་རེའི་ཁས་ལེན་ཟིན་ཐབས་དང་། །གཞུང་གི་གོ་བ་དཔྱིས་
ཕྱིན་པས། །འཇིགས་མེད་སྨྲ་བའི་སྤོབས་པ་ནོར། །བླུན་པོ་འཚོགས་པའི་དབུས་
སུ་ནི། །རང་འདོད་སྨྲ་ལ་ལན་མེད་དང་། །མཁས་པའི་དབུས་སུ་སེང་གེའི་སྒྲ། །
བསྒྲགས་པས་ཕྱོགས་ལས་རྣམ་རྒྱལ་ནོར། །རྩ་བ་མངོན་སུམ་ལ་ཐུག་པའི། །
ཡང་དག་རིགས་པའི་རྒོལ་ཕམ་དང་། །མངོན་སུམ་ལ་ནི་བསྙོན་བཞིན་དུ། །
བཤད་ཧམ་ཆེ་བར་བྱེད་པ་ནོར། །བསྟན་པ་སྐྱོན་མེད་རྟགས་ཀྱིས་ནི། །སྟོན་པ་
སྐྱོན་མེད་སྒྲུབ་པ་དང་། །དྲང་ངེས་མ་ཕྱེས་ལུང་ཙམ་གྱིས། །སྟོན་པ་དཔང་པོར་
བྱེད་གཉིས་ནོར། །ཁ་ཞེ་གཉིས་མེད་ངེས་ཤེས་ཀྱིས། །སྙིང་ནས་སྐྱབས་འགྲོ་བྱེད་
པ་དང་། །ཡིད་ལ་གཏད་སོ་མེད་བཞིན་དུ། །ཁ་ནས་བབ་ཅོལ་བཤད་རྣམས་
ནོར། །ཉེས་པ་འགོག་པའི་ཐབས་བརྩོན་པར། །ལེ་ལོའི་དབང་དུ་གྱུར་པ་དང་། །
ལས་མཐའ་ལས་འབྲས་དཀོན་མཆོག་ལ། །བློ་ཕུགས་གཏོད་པར་བྱེད་གཉིས་ནོར།།
421



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
ཡང་དག་དོན་ལ་དཔྱོད་པ་ཡིས། །ཐེ་ཚོམ་ཙམ་ཡང་མ་ཞུགས་དང་། །ཐེ་ཚོམ་
ཆོད་ནས་བདེན་པའི་དོན། །གཟིགས་པའི་ཡེ་ཤེས་ནོར་བ་མཐོང་། །མཚན་ལྡན་
དགེ་བའི་བཤེས་གཉེན་ལ། །ཡང་དག་སློབ་མས་བསྟེན་པ་དང་། །ཡོན་ཏན་
མེད་པའི་གྲགས་སྐམ་ལ། །འདི་སྣང་བླུན་པོས་བསྟེན་གཉིས་ནོར། །མཁས་པའི་
སྒྲོ་འདོགས་གཅོད་པའི་དོན། །ནགས་སུ་རྩེ་གཅིག་བསྒོམ་པ་དང་། །བླུན་པོས་
འཇིག་རྟེན་ཆོས་བརྒྱད་ཕྱིར། །ནགས་དང་རི་རྩེ་འགྲིམ་པ་ནོར། །མཁས་པས་
གཞན་ལ་བརྩེ་སེམས་ཀྱིས། །དམ་ཆོས་འཆད་པར་བྱེད་པ་དང་། །བླུན་པོས་
ཟས་ནོར་རྙེད་བཀུར་ཕྱིར། །དྲན་ཚད་སྨྲ་བར་བྱེད་པ་ནོར། །མཁས་པས་ཡང་
དག་བླངས་པའི་ཁྲིམས། །མིག་བཞིན་སྲུང་བར་བྱེད་པ་དང་། །ངན་པས་རང་
བསྟོད་འབྱུང་བའི་ཕྱིར། །གོམ་སྟབས་ལྟ་སྟངས་གཟབ་པ་ནོར། །མཁས་པའི་
མཚན་ལྡན་བཤེས་གཉེན་ནི། །དཀའ་བས་འཚོལ་ཞིང་བསྟེན་པ་དང་། །བླུན་
པོས་ཚེ་ཚད་མཐོ་ཚད་ཀྱི། །རྩར་རྒྱུག་གྲགས་པ་ལྷུར་ལེན་ནོར། །ལུས་སེམས་
ལས་སུ་རུང་བ་ཡིས། །ཏིང་འཛིན་སྒོམ་པར་བྱེད་པ་དང་། །དྲན་ཤེས་ཉམས་
པར་བྱེད་པ་ཡིས། །བྱིང་རྨུགས་དབང་དུ་འགྲོ་བ་ནོར། །སོ་སོར་རྟོགས་པའི་
ཤེས་རབ་ཀྱིས། །དཔྱད་པ་ལྷུར་ལེན་བྱེད་པ་དང་། །རྣམ་རྟོག་གང་ཤར་ཁ་ཀློད་
དེ། །དེ་ཡི་རྗེས་སུ་འབྲངས་པ་ནོར། །བསྟོད་དང་གྲགས་པ་ལྷུར་ལེན་གྱིས། །ཁ་
འཇམ་མིག་བཙུམ་བྱེད་པ་དང་། །གཞན་ལ་བརྩེ་བ་ལྷུར་ལེན་པའི། །བྱང་
སེམས་བདག་ཉིད་ཆེན་པོ་ནོར། །ཁོང་ནས་གནག་པའི་བྱེད་ལས་ཀྱིས། །ཅི་ཕམ་
རྩོམ་པའི་དགྲ་བོ་དང་། །ངན་པའི་སྤྱོད་པ་སུན་ཕྱུངས་ཏེ། །སྐྱོང་བར་བྱེད་པའི་
422



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
--
-
-
-
བསམ་དཀར་ནོར། །ཅི་དྲན་ལག་ཏུ་ལེན་པ་ཡི། །བླུན་པོ་བློ་སྣ་མང་བ་དང་། །
མཁས་པས་ཐབས་མཁས་སྣ་ཚོགས་ཀྱིས། །སྤྱོད་པ་ཀུན་ལ་འཇུག་པ་ནོར། །བླུན་
པོས་ལུས་སྲོག་འབེན་བཙུགས་ཏེ། །འདི་ཕྱི་གཉིས་འཕུང་བྱེད་པ་དང་། །བདག་
ཉིད་ཆེན་པོས་དམ་བཅའི་དོན། །ནམ་ཡང་འདོར་བར་མི་བྱེད་ནོར། །དམ་པས་
ཐམས་མཁས་ཀྱིས་བྲིད་དེ། །མཐར་ཐུག་བདེ་ལ་སྦྱོར་བ་དང༌། །ངན་པས་གཡོ་
སྒྱུའི་བསླུ་བྲིད་ཀྱིས། །མཐའ་མ་བརླག་པར་བྱེད་པ་ནོར། །མཁས་པས་གཞན་
དང་བསྟུན་ཤེས་པ། །ཀུན་དང་སྤྱོད་པ་མཐུན་པ་དང་། །བླུན་པོ་དྲོད་ཆུང་བློ་
ཡེངས་རྣམས། །སུ་མཐོང་རྗེས་སུ་འབྲངས་པ་ནོར། །ཕྱི་མཐར་དཔྱད་དེ་གཞན་
གྱི་དོན། །སྒྲུབ་ལ་སྐྱོ་ངལ་མེད་པ་དང་། །རང་དོན་མི་སེམས་བློ་ཡེངས་རྣམས། །
འབྲས་མེད་གཞན་དོན་ངལ་བ་ནོར། །མཆོག་གི་འབྲས་བུ་དོན་གཉེར་བས། །
དམན་པའི་ལོངས་སྤྱོད་གཏོང་བ་དང་། །ཕོ་ངན་ནོར་ལ་རྩིས་མེད་ཀྱིས། །དོན་
མེད་ཆུད་ཟོས་བྱེད་པ་ནོར། །མཁས་པས་གཞན་དྲིང་མི་འཇོག་པར། །རང་བློས་
རང་ཚུགས་ཐུབ་པ་དང་། །བླུན་པོས་ང་རྒྱལ་རང་མཐོང་གིས། །ཤིང་སྐམ་རྣམ་
ཐར་འཛིན་པ་ནོར། །མཁས་པ་རི་རབ་ལྟར་བརྟན་པས། །ལུགས་ལས་གཡོ་བར་
མི་བྱེད་དང་། །བླུན་པོས་ལམ་མེད་རང་འདོད་ལ། །ཨུ་ཚུགས་ལོག་པར་བྱེད་པ་
ནོར། །མཁས་པས་དོན་ཆེན་ངང་བསྲིངས་ཏེ། །ཡུན་དུ་སྒྲུབ་པར་བྱེད་པ་དང་། །
མ་རབས་སྐྱིད་ལུག་ལེ་ལོ་ཡིས། །དགོས་མེད་ཕྱི་བཤོལ་བྱེད་པ་ནོར། །བླུན་པོ་
འདི་ཕྱི་མི་སེམས་པར། །ཇི་དགར་ཟ་ཞིང་ཉལ་བ་དང་། །མཁས་པའི་སྐྱེ་བོས་
བརྟག་དཔྱད་ཀྱིས། །རང་ཚོད་རང་གིས་ཟིན་པ་ནོར། །ཕྱོགས་རེ་ཙམ་ནས་
423



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བསམ་པ་ཡིས། །སྒྱིད་ལུག་ལེ་ལོ་སྐྱེས་པ་དང་། །བརྟགས་ཤིང་དཔྱད་དེ་ལས་དེ་
ལ། །འགྲུབ་ནུས་མེད་པར་མཐོང་བ་ནོར། །སོ་སོའི་བསམ་པ་དང་འཚམས་པར། །
མགུ་བའི་ཐབས་ལ་བརྩོན་པ་དང་། །གང་སྨྲས་ཚད་ལ་བདེན་འཛིན་པའི། །
བླུན་པོ་རང་ལུགས་མེད་པ་ནོར། །མཁས་པས་བརྟགས་དཔྱད་མ་བྱས་པར། །
གཞན་གྱི་གཡམ་ལ་མི་རྒྱུག་དང་། །སྨྲས་ཚད་བདེན་དུ་མི་འཛིན་པར། །བླུན་
པོས་སྣང་བ་དགྲར་ལངས་ནོར། །མཁས་པས་གཞན་དང་བློ་མཐུན་དང་། །བྱ་
བ་ལེགས་ཕྱིར་གྲོས་བྱེད་དང་། །བླུན་པོས་རང་རྒྱུས་གསང་བའི་དོན། །མངོན་
སུམ་ཟོང་དུ་བྱེད་པ་ནོར། །ཉམ་ཐག་སྲོག་གི་འཇིགས་པ་ལ། །མི་འཇིགས་
སྐྱབས་ཀྱི་སྦྱིན་པ་དང་། །བརླག་འགོང་ཇི་དགར་ཡན་བཏང་སྟེ། །ཡུལ་ཕྱོགས་
ཕུངས་པར་བྱེད་པ་ནོར། །བྱམས་པས་འགྲོ་ལ་ཁྱབ་པ་དང་། །གཉེན་དང་
འཁོར་ལ་ཆགས་པ་དང་། །བརྩེ་བས་གཞན་ཕན་ཆོས་བཤད་དང་། །ནོར་ཕྱིར་
དབང་བསྐུར་བཙོང་བ་ནོར། །གཞན་གནོད་གཞིར་བཅས་ལས་ལྡོག་པའི། །
ཚུལ་ཁྲིམས་རྣམ་དག་བསྲུང་བ་དང་། །རྒུར་རྒུར་ཞུམ་ཞུམ་བཙུན་ཚུགས་ཀྱིས། །
ཚར་གཅོད་རྗེས་འཛིན་མེད་པ་ནོར། །སྒོ་གསུམ་བྱ་བ་གཅིག་དྲིལ་གྱིས། །གཞན་
དོན་ཐབས་ལ་བརྩོན་པ་དང་། །ཁ་གསག་གཞོག་སློང་ཐོབ་འཇལ་དང་། །རྙེད་
པས་རྙེད་པ་འཚོལ་རྣམས་ནོར། །ཕྱོགས་སུ་མ་གྱུར་སེམས་ཅན་ལ། །རིས་མེད་
བྱ་བར་བརྩོན་པ་དང་། །ཆགས་སྡང་དབང་གིས་རང་ཕྱོགས་ལ། །གཞན་དང་
འགྲན་ཕྱིར་གྲོགས་བྱེད་ནོར། །རྩ་བ་ཀུན་སློང་ལ་བརྟགས་ཏེ། །ཅི་བྱེད་དགེ་
བར་བསྒྱུར་བ་དང་། །ཐོ་ཅོའི་སྤྱོད་པ་གང་ཤར་ལ། །བླང་དོར་མེད་པར་འཇུག་
424



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
པ་ནོར། །ཁྲོ་བས་ཉེས་དམིགས་ལེགས་རྟོགས་ཏེ། །བཟོད་པའི་གོ་ཆ་བགོ་བ་
དང་། །ཕན་གནོད་ལན་ལྡོན་མི་ནུས་པའི་། །བློ་ཞན་ནུས་པ་བྲལ་བ་ནོར། །
དཀའ་བའི་གནས་ལ་མི་འཇིགས་པར། །རང་གི་ཁུར་དུ་ལེན་པ་དང་། །མ་
བརྟགས་ཉམས་དགའ་ཚིག་ཙམ་གྱིས། །མི་ཐེག་སྡུག་འོག་འཛུལ་བ་ནོར། །རྒྱ་ཆེ་
ཟབ་ལ་རྣོ་མྱུར་བའི། །རིགས་པས་རྟེན་འབྲེལ་ངེས་པ་དང༌། །མ་བརྟགས་མ་
དཔྱད་རྨོངས་བློ་ལ། །འཛིན་སྟངས་འདི་ཡིན་མེད་པ་ནོར། །སྡིག་སྡུག་གཏམ་
ངན་གང་ལ་ཡང་། །མི་འཛེམ་གོ་ཆའི་བརྩོན་འགྲུས་དང་། །འདི་ཕྱི་འཕུང་པར་
བྱེད་པའི་ལས། །དགྲ་འདུལ་གཉེན་སྐྱོང་བྱེད་པ་ནོར། །རྣམ་དཀར་དགེ་ལ་
གཟེངས་བསྟོད་པའི། །སྤྲོ་བ་འཕེལ་བར་བྱེད་པ་དང་། །དྲེགས་པ་དང་ནི་རློམ་
སེམས་ཀྱིས། །རང་མཐོང་ང་རྒྱལ་བྱེད་པ་ནོར། །རྩོམ་པ་རྒྱུན་ཆགས་བསྟེན་པ་
ཡིས། །རང་ཉིད་འཕེལ་བར་བྱེད་པ་དང༌། །སྡིག་པའི་ལས་ལ་ཕོད་བཙུགས་ཏེ། །
རང་ཉིད་བརླག་པར་བྱེད་པ་ནོར། །ཏིང་ངེ་འཛིན་གྱི་གཞི་བཟུང་ནས། །ཡོན་
ཏན་ཚོགས་མང་སྒྲུབ་པ་དང་། །བསམ་གཏན་ཙམ་གྱིས་སེམས་ཁེངས་ནས། །
མཐའ་མ་དེ་ཡང་ཉམས་པ་ནོར། །འཕྲད་པ་ཙམ་གྱིས་གཞུང་ལུགས་ཀུན། །
འཛིན་ནུས་ཤེས་རབ་ཆེ་བ་དང༌། །མ་མཐོང་གོང་ན་ཤེས་མདོག་གིས། །བློ་
གཡེངས་ཤེས་རབ་འཆལ་བ་ནོར། །ཚེ་འདིའི་བྱ་བ་རྒྱང་དོར་ནས། །དབེན་པར་
རྩེ་གཅིག་སྒྲུབ་པ་དང་། །གྱི་ནར་བདེ་བར་ཉལ་བ་ཡི། །གཉིད་རྨུགས་དོན་དུ་
གཉེར་བ་ནོར། །འདུ་འཛིས་སུན་ཏེ་ངེས་མེད་གནས། །དོན་དུ་གཉེར་བར་བྱེད་
པ་དང་། །རང་འདོད་ཇི་དགར་སྤྱད་ཆོག་ཕྱིར། །དགེ་འདུན་བསྒྲིགས་ལས་
425



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བཤོལ་བ་ནོར། །མཁོ་བའི་དངོས་པོ་སྦྱིན་པ་ཡིས། །སེམས་ཅན་བསྡུ་བར་བྱེད་
པ་དང་། །གཡོ་སྒྱུས་གང་ཞིག་སྟོང་འགུགས་ཀྱིས། །གཞན་བསླུ་འདྲིད་པར་བྱེད་
པ་ནོར། །སྙན་པར་སྨྲ་བས་ཡིད་བཟུང་སྟེ། །གདུལ་བྱ་སྨིན་པར་བྱེད་པ་དང་། །
གཡོ་སྒྱུ་ཁ་འཇམ་སྨྲ་མཁས་པས། །མནོག་ཆུང་ལས་ལ་སྦྱོར་བ་ནོར། །ཞི་བས་མི་
ཐུལ་རྩུབ་སྤྱོད་ཀྱིས། །འདུལ་བར་བྱེད་པའི་ཐབས་མཁས་དང༌། །དགྲ་ལ་གནོད་
ལན་ཅི་ཐེབས་ཀྱིས། །བྱིས་པའི་སྤྱོད་པ་སྐྱོང་བ་ནོར། །གནས་སྐབས་འཇིག་རྟེན་
དང་མཐུན་པར། །གདུལ་བྱའི་དོན་ལ་སྤྱོད་པ་དང་། །འཇིག་རྟེན་མཐུན་འཇུག་
སྤྱོད་པ་ཡིས། །ཚེ་གང་དོན་མེད་བྱེད་པ་ནོར། །འགྲོ་བའི་བདེ་སྐྱིད་རྒྱ་ཆེན་ཕྱིར། །
མ་རུངས་གནས་ནས་སྤོར་བ་དང་། །སྙིང་རྗེ་མེད་པར་ཐུབ་ཚོད་ཀྱིས། །ཉམ་
ཆུང་གསོད་པར་བྱེད་པ་ནོར། །ལོག་སྒྲུབ་རྨོངས་ལ་བརྩེ་བ་ཡིས། །རེ་ཞིག་
བཏང་སྙོམས་བྱེད་པ་དང་། །ངན་པ་ཡན་པར་ཤོར་བ་ལ། །གནོད་པའི་ནུས་པ་
མེད་པ་ནོར། །ཡུལ་འཁོར་རང་གཞན་འདི་ཕྱི་རུ། །འཕུང་ལ་བསམ་བློ་མི་
གཏོང་དང༌། །གདུག་ཅན་རྣམས་ལ་བརྩེ་ཆེས་པས། ། །རེ་ཞིག་ཡན་གཏོང་བྱེད་
པ་ནོར། །རང་འཕུང་གཞན་བརླག་བྱེད་པ་ལ། །གནས་མིན་བཟོད་པ་བསྒོམ་པ་
དང་། །གནོད་བྱེད་ལ་ནི་ཇི་མི་སྙམ། །ཡང་དག་བཟོད་པ་བསྒོམ་པ་ནོར། །
རང་ལ་སྙིང་ནས་འདྲིས་པ་རྣམས། །ཞེ་སྡང་དབང་གིས་འཇོམས་པ་དང་། །མ་
རུངས་ཐབས་གཞན་མ་རྙེད་པར། །ཁྲིམས་ཀྱི་ལས་ཀར་སྦྱོར་བ་ནོར། །དོན་མེད་
དོན་ལོག་ཆུད་ཟོས་སུ། །འགྱུར་བའི་ལོངས་སྤྱོད་དོན་བྱེད་དང་། །ཉམ་ཆུང་
ལོངས་སྤྱོད་མཐུ་སོགས་ཀྱིས། །མ་བྱིན་ལེན་པར་བྱེད་པ་ནོར། །ཐབས་མཁས་
་
，
426



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
-
-
-
-
སྤྱོད་པས་འདོད་ཡོན་ཀུན། །ལམ་གྱི་གྲོགས་སུ་བསྒྱུར་བ་དང་། །ཐོ་ཅོའི་སྤྱོད་
པས་དམ་ཚིག་དང་། །སྡོམ་པ་གཏོང་བར་བྱེད་པ་ནོར། །གཞན་གྱིས་གནོད་
སྲུང་སྤྱི་ཇུས་ལ། །ཕན་པར་བྱེད་པའི་དཔྱ་སྡུད་དང་། །ཟ་འདོད་ཧམ་པས་
འབངས་རྣམས་ནི། །ཏིལ་བཞིན་བཙིར་བར་བྱེད་པ་ནོར། །ཐབས་མཁས་ངག་
གིས་བག་ཕེབས་ཏེ། །དོན་ཆེན་སྒྲུབ་པར་བྱེད་པ་དང་། །རྫུན་གྱི་ཚིག་གིས་
མགོ་བསྐོར་ཏེ། །ཕྱི་ནས་བསླུ་བར་འགྱུར་བ་ནོར། །མཐུན་ན་རང་གཞན་ཕུང་
ངེས་པའི། །སྐྱེ་བོ་འབྱེད་པའི་ཐབས་མཁས་དང༌། །ཕ་རོལ་མཐུན་རྣམས་དབྱེ་
བྱེད་པའི། །མི་དགེའི་ཕྲ་མ་བྱེད་པ་ནོར། །ཐབས་ལ་མཁས་པའི་ཚིག་རྩུབ་ཀྱིས། །
འདུལ་དགོས་འདུལ་བར་བྱེད་པ་དང་། །ཚིག་རྩུབ་ཁོ་ནས་རང་གཞན་གྱི། །
སེམས་རྒྱུད་འཁྲུགས་པར་བྱེད་པ་ནོར། །ངག་འཁྱལ་གཏམ་ལ་དགའ་བ་རྣམས། །
དེ་དང་མཐུན་པར་འདུལ་བ་དང་། །རང་གཞན་མི་ཚེ་སྟོང་ཟད་དུ། །བྱེད་པའི་
ཁ་མང་འཛོམ་པ་ནོར། །གཞན་དོན་རླབས་ཆེན་སྒྲུབ་པའི་ཕྱིར། །ལོངས་སྤྱོད་རྒྱུ་
ཆེར་དོན་གཉེར་དང་།ཁྱད་པར་ཚོང་པའི་བརྣབ་སེམས་ཀྱིས། །རང་གི་ཕུན་
ཚོགས་འགྲིབ་བྱེད་ནོར། །བསྟན་འགྲོར་འཚེ་བའི་སྡིག་ཅན་ལ། །བརྩེ་བས་
འཇོམས་པར་སྤྲོ་བ་དང་། །རང་དང་གཞན་ལ་གནོད་པ་ལ། །འཁོན་འཛིན་ལེ་
ལན་སྤྲོད་པ་ནོར། །གཟུགས་ནས་རྣམ་མཁྱེན་བར་ཀུན་ལ། །བདེན་གྲུབ་རྡུལ་
ཙམ་མེད་པ་དང་། །དེ་ཀུན་འཁྲུལ་སྣང་ཙམ་ཞིག་ལས། །དོན་ལ་མེད་པའི་ལོག་
ལྟ་ནོར། །རྒྱལ་པོ་རང་གི་འཁོར་རྣམས་ལ། །སྙིང་ནས་བརྩེ་བར་བྱེད་པ་དང་། །
བཟང་ལ་རྗེས་འཛིན་ངན་པ་ལ། །ཚར་གཅོད་མེད་པའི་གྱི་ན་ནོར། །སྤྱི་ཁྲིམས་
427



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བ
-
-
-
ལས་ལ་མི་གནོད་འགའ། །བཏང་སྙོམས་འོས་སུ་འཇོག་པ་དང་། །རིགས་དང་
མི་རིགས་བཏང་སྙོམས་སུ། །བཞག་ནས་རྒྱལ་ཁམས་འཁྲུགས་སློང་ནོར། །འདི་
ཕྱིའི་བདེ་སྐྱིད་མི་འཕྱུགས་ཕྱིར། །ངན་དབང་ཅུང་ཟད་མི་གཏོང་དང་། །སུས་
ཀྱང་དག་ཞུས་མི་འཕྲོད་པའི། །གཏུམ་པོ་རང་ཉིད་གཅིག་བདེན་ནོར། །གང་
སྨྲས་ཚིག་རྣམས་དོན་སྟེང་དུ། །ལྡན་པའི་ཁྲིམས་ལུགས་སྐྱོང་བ་དང་། །ལམ་
མེད་རང་འདོད་སྨྲས་པ་རྣམས། །ཞུ་ས་བཤགས་ས་མེད་པ་ནོར། །དགེ་འདུན་
དང་ནི་སྤྱི་ཡི་དོན། །ལེ་ལོས་ཡལ་བར་འདོར་བ་དང་། །རེ་ཞིག་རྐྱེན་རྣམས་གང་
གིས་ཀྱང་། །ཁྲོ་བར་མི་བྱེད་བཟང་པོ་ནོར། །བསྒྲིམས་ཏེ་གློ་བུར་དགྲ་བྱུང་ན། །
ལན་ནུས་སྟ་གོན་བྱེད་པ་དང་། །དོན་མེད་རང་ཐོག་དགྲ་འབོད་ཀྱིས། །རང་
མཚང་ངོམ་པར་བྱེད་པ་ནོར། །ཕ་རོལ་དཔུང་གི་མཐུ་ནུས་ལ། །བརྟགས་ནས་
རང་ཚོད་ཟིན་པ་དང་། །སྔར་མ་གཞན་གྱི་སྟོང་གཏམ་ལ། །སྐྲག་ནས་ཝ་བྲོས་
བྱེད་པ་ནོར། །རང་དང་འཁོར་རྣམས་ཉམ་ང་བའི། །གནས་ལས་རེ་ཞིག་གཟུར་
བ་དང་། །བླུན་པོས་མ་བརྟགས་ལུས་དང་སྲོག །དགྲ་ལ་སྟེར་གཉིས་སུ་དཔའ་
ནོར། །མཁས་པའི་བློ་འཕྲུལ་ཐབས་མཁས་ཀྱིས། །ཞི་དྲག་གང་འཚམས་བྱེད་པ་
དང་། །བླུན་པོ་ཟ་དགའ་ངོ་གཉིས་མས། །རང་ཇུས་བཙོང་བར་བྱེད་པ་ནོར། །
ཁོང་ནས་ཞེ་སྡང་མེ་བཞིན་འབར། །ནུས་མེད་ཁ་རོག་འདུག་པ་དང་། །ནུས་
ལྡན་རེ་ཞིག་ཕྱི་མཐའ་ལ། །དཔྱད་ནས་བཏང་སྙོམས་བྱེད་པ་ནོར། །དམ་པ་
དགྲ་ལ་སྙིང་བརྩེ་བས། །འཇོམས་ནུས་འཇོམས་པར་མ་བྱས་དང་། །ངན་པར་
རང་གི་ཇུས་བཙོང་ནས། །གཞན་ངོ་ལེན་པར་བྱེད་པ་ནོར། །འདི་དང་ཕྱི་མར་
428



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
མ
སྐྱོབ་པ་ཡི། །མགོན་དང་དཔུང་གཉེན་བྲལ་བ་དང་། །སུ་ལ་མ་ལྟོས་རང་ཉིད་ནི། །
འདི་ཕྱིར་བདེ་བར་སྡོད་པ་ནོར། །ཧ་ཅང་སྙིང་ནས་བརྩེ་བ་ཡིས། །ཕུར་བྱེད་
སྐྱོན་ལ་མཛུབ་འཛུགས་དང་། །མི་མང་ནང་ནས་ཁྱད་གསོད་ཀྱིས། །ཚིག་གི་
དམའ་ཕབ་བྱེད་པ་ནོར། །ལོག་པའི་ལམ་ནས་སྣ་ཚོགས་ཀྱི། །ཐབས་ཀྱིས་
འཛིན་པར་བྱེད་དང་། །བསམ་ཚད་སྒྲུབ་ལ་བར་གཅོད་པའི། །གནོད་པར་བྱེད་
པའི་འགོང་པོ་ནོར། །སྐྱེ་དགུ་བདེ་བར་བྱེད་པ་ཡི། །ཡ་རབས་སྲོལ་བཟང་
བཙུགས་པ་དང་། །མགོ་བོ་འབུར་དུ་མི་སྟེར་བར། །གཉའ་ནས་གནོན་པར་བྱེད་
པ་ནོར། །དེ་ལྟའི་ཁྱད་པར་མ་ཕྱེད་ན། །བླང་དོར་ཞིབ་ཏུ་མི་འབྱེད་པས། །ཅུང་
ཟད་བཤད་པ་འདིས་མཚོན་ཏེ། །རིག་པའི་འཕྲུལ་གྱིས་རྒྱས་པར་བྱ། །ལུགས་ཀྱི་
བསྟན་བཅོས་དཔག་བསམ་ལྗོན་པ་ལས་ཕན་ཚུན་ནོར་དོགས་ཀྱི་མཚན་གཞི་ངོས་བཟུང་བའི་
ཡལ་འདབ་སྟེ་ལྔ་པའོ། །
ཚེ་འདི་དང་ནི་ཕྱི་མ་རུ། །ཕན་དང་གནོད་པར་འགྱུར་བའི་ལས། །ཡང་
དག་མཁས་དང་གཞུང་ལུགས་ལ། །བརྟེན་ནས་ཐོས་དང་བསམ་པ་ལ། །བརྩོན་
པ་རྒྱུན་ཆགས་བསྟེན་གྱུར་ན། །རྨོངས་པ་མཁས་པའི་གོ་སར་ཕྱིན། །སྐྱེས་སྟོབས་
ཤེས་རབ་ཅི་ཆེ་ཡང་། །མཁས་པའི་བཤེས་ལ་མ་བསྟེན་ཞིང་། །གཞུང་ལུགས་
ཐོས་པར་མི་བྱེད་པར། །དོན་ཆུང་ལས་ལ་གཡེངས་གྱུར་ན། །བླུན་པོས་མི་ཚེ་
སྡུག་ལ་འཛད། །གང་ཐོས་གཞུང་གི་ཚིག་དོན་ཆ། །ལེགས་བཤད་དོན་ཆེན་ཕལ་
གཏམ་ལས། །ཐོས་ཀྱང་མི་བརྗེད་རིགས་ལམ་གྱིས། །དཔྱད་ན་ངེས་ཤེས་བརྟན་
པར་འགྱུར། །ངེས་ཤེས་བརྟན་པའི་དོན་དེ་ལ། །འགལ་རྐྱེན་ཉེས་པ་སྤོང་བ་
429



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དང་། །མཐུན་རྐྱེན་འདུ་བྱེད་ལ་བརྟེན་པར། །རྩེ་གཅིག་དང་ནི་སོར་རྟོག་གིས། །
ཞི་གནས་ལྷག་མཐོང་ཟུང་འབྲེལ་འགྲུབ། །དེ་ན་ཏིང་འཛིན་ཐམས་ཅད་ཀྱི། །
སྡུད་བྱེད་འདས་དང་མ་འདས་ཀྱིས། །ཡོན་ཏན་ཀུན་ཀྱང་དེ་འབྲས་གསུང་། །
དེ་འདྲའི་ཏིང་འཛིན་བསླབས་པ་ན། །རྣལ་འབྱོར་སྤྱོད་པའི་དབང་ཕྱུག་དང་། །
འཕགས་པའི་གང་ཟག་ཆེན་པོར་འགྱུར། །ཡང་དག་གཞུང་ལུགས་མ་ཐོས་དང་། །
ཐོས་དོན་དཔྱད་པ་མ་རྫོགས་པར། །གནས་ཆ་ཙམ་ཞིག་ལྷུར་ལེན་པ། །སྒོམ་
པར་བྱེད་པ་ཕལ་ཆེར་ནི། །གཉིད་རྨུགས་སོགས་ཀྱི་དབང་གྱུར་ཏེ། །དུད་
འགྲོར་སྐྱེ་བར་འགྱུར་བ་དང་། །གསལ་སྣང་ཙམ་ཞིག་ཡོད་གྱུར་ཀྱང་། །བྱིང་བ་
བསགས་པའི་ཕྱི་བ་བཞིན། །དེ་དག་ཀུན་གྱི་དྲན་ཤེས་ཀྱི། །མཐུ་ཉམས་དེ་ཡི་
ཚུལ་ཁྲིམས་ཉམས། །དེ་ཡིས་བདེ་འགྲོ་མཐོ་རིས་ཀྱང་། །གང་ཟག་དེ་ལ་ཉམས་
པར་གསུངས། །ཏིང་ངེ་འཛིན་གྱི་རྒྱུ་ཚོགས་ནི། །ལུང་ལས་མང་དུ་གསུངས་མོད་
ཀྱང་། །ཚུལ་ཁྲིམས་རྣམ་པར་དག་པ་ལ། །འདུ་བས་དེ་རྒྱུ་ཚུལ་ཁྲིམས་གཙོ། །
ཚུལ་ཁྲིམས་མེད་པར་ཏིང་ངེ་འཛིན། །དོན་གཉེར་བྱེད་བློ་ངལ་དུབ་ཡིན། །དེས་
ན་ཏིང་འཛིན་སྐྱོན་མེད་ནི། །འགྲུབ་པར་འདོད་པས་ཚུལ་ཁྲིམས་བསྲུང་། །
གཞུང་མང་ཐོས་པར་བྱས་ནའང་། །ཐོས་དོན་རིགས་པས་མ་དཔྱད་དང་། །
དཔྱད་དོན་སྒོམ་པར་མི་བྱེད་པར། །རང་འདོད་སྨྲ་བ་ལྷུར་ལེན་པ། །ནེ་ཙོས་
ཆོས་བཤད་ཇི་བཞིན་དུ། །གཞན་ལ་ཕན་པར་མི་འགྱུར་ཞིང་། །རང་གི་ང་རྒྱལ་
འཕེལ་བྱེད་ཅིང་། །སྨྲ་སྤྱོད་འགལ་བས་གཞན་དག་གིས། །འཕྱ་སྨོད་བརྙས་པའི་
གནས་སུའང་བྱེད། །འོན་ཀྱང་བླུན་པོའི་སྡིག་པ་ལྕི། །མཁས་པའི་སྡིག་པ་ཡང་
430



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
གསུངས་པས། །རང་གི་རྒྱུད་ལ་ཁ་བསྐོར་ན། །མཁས་བླུན་ཁྱད་པར་སྣང་མུན་
བཞིན། །ཐོས་བསམ་བསྒོམ་པའི་ཡོན་ཏན་ནི། །གང་ཡང་ཆུད་ཟར་མི་འགྱུར་
ཞིང་། །གོང་ནས་གོང་དུ་འགྱུར་འཕེལ་བའི། །གཟུངས་སྤོབས་ཏིང་འཛིན་སའི་
ཡོན་ཏན། །མཐར་ཐུག་སྟོབས་བཅུ་ལ་སོགས་པ། །ཡང་དག་ཏིང་འཛིན་ལས་
བྱུང་ཕྱིར། །ཏིང་འཛིན་འཚོལ་ལ་བརྩོན་རྣམས་དགེ། །ཏིང་འཛིན་དེ་ཡི་མི་
མཐུན་ཕྱོགས། །ལུས་སེམས་ལས་སུ་མི་རུང་བས། །དམུ་རྒོད་རྟ་དང་ཆེས་
མཚུངས་པ། །འདི་ཉིད་འདུལ་བར་བྱེད་པའི་ཐབས། །ཚུལ་ཁྲིམས་བསྲུང་བ་
ཉག་གཅིག་གཙོ། །ཚ་གྲང་དམྱལ་བའི་སྡུག་བསྔལ་དང་། །ཡི་དྭགས་བཀྲེས་ཤིང་
སྐོམ་པ་དང་། །དུད་འགྲོ་བླུན་རྨོངས་བཀོལ་སྤྱོད་སོགས། །ངན་སོང་གནས་ཀྱི་
སྒོ་འགག་པ། །ཚུལ་ཁྲིམས་རྣམ་དག་བསྲུངས་ལ་རག །མཐོ་རིས་གནས་ཀྱི་ལྷ་
དང་མིའི། །དབང་ཕྱུག་ཕུན་ཚོགས་ལུས་བླངས་ནས། །འདོད་པའི་ཡོན་ཏན་
ལྔར་དབང་ལ། །འདི་ཡང་ཚུལ་ཁྲིམས་ཅན་ལ་འབྱུང་། །གཟུགས་དང་གཟུགས་
མེད་གནས་རྣམས་སུ། །ཕུན་སུམ་ཚོགས་པའི་དཔལ་ཐོབ་ཅིང་། །ཏིང་ངེ་འཛིན་
གྱི་བདེ་མྱོང་བ། །འདི་ཡང་ཚུལ་ཁྲིམས་དག་པའི་འབྲས། །ཉན་ཐོས་རང་རྒྱལ་
སངས་རྒྱས་ཀྱིས། །ཉོན་མོངས་ས་བོན་བཅས་སྤངས་ཏེ། །སྤངས་རྟོགས་ཡོན་
ཏན་མཐར་ཕྱིན་པ། །དེ་རྒྱུ་ཚུལ་ཁྲིམས་ཉིད་ལ་རག །དེ་ཕྱིར་ཚུལ་ཁྲིམས་ས་
ཆེན་བཞིན། །ཡོན་ཏན་ཀུན་གྱི་གཞི་རྟེན་དུ། །ཐུབ་པས་བསྔགས་པ་ཤེས་བྱས་
ནས། །ཀུན་ཀྱང་ཁྲིམས་ལ་གནས་པར་བྱ། །རང་ཉིད་ཚུལ་ཁྲིམས་ལ་གནས་
ཤིང༌། །གཞན་དག་དེ་ལ་འགོད་འདོད་པ། །དེ་ནི་བདེ་ནས་བདེ་བ་རུ། །འགྲོ་བ་
431



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ལས་གཞན་ལམ་མེད་དོ། །ཚུལ་ཁྲིམས་བསྲུང་བར་མ་བྱས་ན། །ཚ་གྲང་བཀྲེས་
སྐོམ་བླུན་རྨོངས་དང་། །ཚེ་ཐུང་ནད་མང་དོན་མི་འགྲུབ། །ལ་སོགས་སྡུག་
བསྔལ་དཔག་ཡས་ཐོབ། །མི་གང་ཁྲིམས་ལ་མི་དགའ་ཞིང་། །ལུགས་ལས་འདའ་
བར་སྤྱོད་བྱེད་པ། །སུ་འབྲེལ་མཐོ་རིས་ཐར་པ་ལ། །འབྲེལ་ཐག་ཆད་པས་སྡུག་
བསྔལ་ལོ། །རྒྱུ་འབྲས་མ་འཆོལ་མི་བསླུ་བ། །འཁོར་འདས་ཀུན་གྱི་སྤྱི་ཁྲིམས་
ཡིན། །དེ་ཡི་ལམ་ལས་སུ་འཆོལ་བ། །རང་ཉིད་ཉམས་པར་འགྱུར་བའི་ཕྱིར། །
སུས་ཀྱང་འདའ་བར་མི་རུང་བས། །ཀུན་གྱིས་བརྩི་དགོས་ཁྲིམས་སུ་བཤད། །
དགེ་ལས་བདེ་དང་བདེ་འགྲོ་དང་། །མི་དགེ་སྡུག་བསྔལ་ངན་འགྲོ་དང་། །
བསྐྱེད་པའི་འབྲས་བུ་ངེས་པ་ནི། །ནས་དང་སཱ་ལུའི་ས་བོན་ལས། །འབྲས་བུ་
འཆོལ་བར་མི་འབྱུང་བཞིན། །ས་བོན་ཉུངས་འབྲུའི་བཞི་ཆ་ཙམ། །འབྲས་བུ་ན་
ཡ་གྲོ་དྷའི་ཤིང་། །དཔེར་མཛད་ནང་གི་རྒྱུ་འབྲས་ནི། །དེ་ལས་ཀྱང་ནི་འཕེལ་ཆེ་
གསུངས། །མཚན་གཞི་གསེར་ལྷ་ཨེ་ལའི་འདབ། །སོགས་ཀྱི་རྟོགས་པ་བརྗོད་པ་
ནི། །ལུང་ལས་རྒྱ་ཆེར་འབྱུང་བའི་ཕྱིར། །མདོ་སྡེ་རྣམས་ལ་ལྟ་བར་བྱེད། །ལས་
དང་རྒྱུ་འབྲས་ཕྲ་མོའི་འབྲེལ། །ཤིན་ཏུ་ལྐོག་གྱུར་གནས་ཡིན་པས། །ལུང་ལས་
ངེས་པ་བཙལ་དགོས་ཕྱིར། །མདོ་སྡེ་རྣམས་ནི་མ་མཐོང་བར། །ལས་འབྲས་ངེས་
པ་རྙེད་དོ་སྐད། །རང་གཞན་འཕུང་བྱེད་རྫུན་ཆེན་ཡིན། །མ་བྱས་ལས་དང་མི་
འཕྲད་པ། །གཙུག་ཕུད་ཅན་གྱི་བློན་པོ་དང་། །སྔོ་བསང་ཅན་གྱི་བྱུང་བར་ལྟོས། །
ཕྱི་རོལ་ས་བོན་ནུས་པ་ནི། །ཉམས་པ་སྲིད་མོད་ནང་གི་ལས། །གཉེན་པོས་
བཅོམ་པར་མ་བྱས་པར། །ནམ་ཡང་ཉམས་པར་མི་འགྱུར་བ། །ཤཱཀྱ་རྣམས་ཀྱི་
432



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ལོ་རྒྱུས་བཞིན། །དུས་ལ་བབས་ཚེ་ངེས་པར་སྨིན། །སེམས་དཔའ་མཆོག་གིས་
གཞན་དོན་དུ། །སྡིག་ཅན་བསད་པར་གྱུར་འདྲས་ཡང་། །ཐུབ་པའི་ཞབས་ལ་
སེང་ལྡེང་གི། །ཚལ་བུས་རྨས་སོགས་བྱུང་ན་ནི། །རང་གིས་བསགས་པའི་ལས་
རྣམས་ནི། །གཞན་གྱི་གང་ཟག་སུ་ཡིས་མྱོང་། །གཞི་བསམ་སྦྱོར་བ་མཐར་ཐུག་
གིས། །མི་དགེ་བཅུ་པོ་སྤྱོད་པ་ལས། །ལྡོག་པ་དགེ་བཅུའི་ཁྲིམས་ཡིན་ལ། །དེ་
དག་གིས་ནི་དགེ་བ་དང་། །མི་དགེ་ཆེ་ལོངས་བསྡུས་པའི་ཕྱིར། །ཁྲིམས་འདི་
ཚུལ་བཞིན་བསྲུང་བ་ནི། །དཀར་ཆོས་ཀུན་གྱི་གཞི་མར་གསུངས། །ངེས་པར་
འབྱུང་བའི་བསམ་པ་ཡིས། །མི་དགེ་བཅུ་ཡི་ཁྲིམས་བསྲུངས་ན། །འཇིག་རྟེན་
ལས་འདས་ཐར་པའི་ལམ། །དེ་ནི་ཐབས་མཁས་བྱང་སེམས་ཀྱིས། །ཟིན་ན་ཐེག་
ཆེན་ཁྲིམས་སུ་འགྱུར། །སོ་སོར་ཐར་པ་རིས་བརྒྱུད་ཀྱི། །ཉིས་བརྒྱ་ལྔ་བཅུ་ལ་
སོགས་དང་། །བྱང་སེམས་ཀྱིས་ནི་བསླབ་པའི་གནས། །བདུན་བརྒྱ་སོགས་ཀྱི་
ཁྲིམས་གསུངས་པ། །འདི་ལ་གཞིར་བྱས་འདི་བསྲུངས་ལ། །ཡོད་ཀྱི་གཞན་ལ་
མེད་ཅེས་བྱ། །ཚེ་འདིར་རྐུན་པོ་གདོལ་རིགས་སུ། །འགྱུར་ལ་ངོ་ཚ་ཤེས་སོགས་
དང་། །ཕྱི་མ་མངོན་མཐོ་དོན་གཉེར་གྱིས། །མི་དགེ་བཅུ་སྤོང་འཇིག་རྟེན་
ཁྲིམས། །ཆོས་དང་ལྡན་པའི་རྒྱལ་པོ་ནི། །རང་ཉིད་ཁྲིམས་འདི་ལ་གནས་ཤིང་། །
གཞན་དག་ཁྲིམས་འདིར་མི་གནས་པ། །ཆད་ལས་སོགས་ཀྱིས་སྲུང་བར་བྱེད། །
དམ་པ་རྣམས་ཀྱང་ཁྲིམས་འདིའི་སྒོས། །རང་རྒྱུད་འདུལ་ཞིང་གཞན་དག་ལ། །
འཆད་རྩོད་རྩོམ་སོགས་ཐབས་མཁས་ཀྱིས། །ཡང་དག་ཁྲིམས་ལ་འགོད་པར་
བྱེད། །ཁྲིམས་དེ་གཉིས་པོ་གང་མིན་པའི། །རང་འདོད་ཁྲིམས་སུ་བྱས་གྱུར་ན། །
433



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
-
བྱེད་དང་དེ་ལ་གནས་པ་རྣམས། །འདི་ཕྱིར་འཕུང་ཞིང་སྡུག་བསྔལ་འཐོབ། །
ལྷས་སྦྱིན་གྱིས་ནི་ཁྲིམས་བཅས་ཏེ། །ཀོ་ཀི་ལ་སོགས་དེར་གནས་པས། །ཚེ་
འདིར་ཀུན་གྱིས་བརྙས་སྨད་ཅིང་། །ཕྱི་མར་དམྱལ་བ་མྱོང་ལ་ལྟོས། །དེང་དུས་
དམ་པར་རློམ་པ་རྣམས། །བསྟན་པའི་གཞི་མ་ཡང་དག་ཁྲིམས། །འཇིག་རྟེན་
བདེ་ཇུས་ཡང་དག་ཁྲིམས། །བསྟན་འགྲོར་ངེས་པར་ཕན་ངེས་པ། །ཕྱོགས་ཙམ་
སྒྲོགས་པར་མི་བྱེད་པར། །ཟབ་ཟབ་མཐོ་མཐོའི་སྟོང་སྐད་དང་། །ལྷ་མཐོང་
འདྲེ་མཐོང་གཡོ་སྒྱུ་ཡིས། །གཞན་མགོ་བསྐོར་ཐབས་ལྷུར་ལེན་པས། །འབྲེལ་
དང་རྗེས་སུ་འབྲངས་པ་བཅས། །མཐའ་མ་ཅིར་འགྱུར་ཐུབ་པའི་བཀའ། །
དཔང་དུ་བཙུགས་ཏེ་དཔྱད་ནས་ནི། །རང་ཉིད་དེ་ལས་ལྡོག་དགོས་མོད། །
འཇམ་དཔལ་གྱིས་ནི་དྲུག་ཅུའི་ཚོགས། །སྟོང་ལྟ་བསྟན་ནས་ངན་སོང་དུ། །སྐྱེ་
བར་བྱས་སོགས་གཞན་གྱི་ཚོད། །མི་ཐིག་ཕྱིར་ན་རང་བསྲུང་ཕྱིར། །གང་ཟག་
ཆ་ལ་དག་སྣང་བྱ། །འོན་ཀྱང་ཚུལ་ཁྲིམས་མ་བསྲུང་བར། །བདེ་འགྲོར་སྐྱེ་བར་
ལུང་སྟོན་དང་། །བསླབ་གསུམ་ཉམས་ལེན་མ་བྱས་པར། །ཐར་པ་ཐོབ་པར་
འགྱུར་བ་དང་། །གཞན་གྱི་དོན་ལ་མ་ལྟོས་པར། །རྫོགས་སངས་རྒྱས་སུ་འགྱུར་
བ་དང་། །ཐུན་མོངས་ལམ་སྦྱང་ཐབས་མཁས་ཀྱི། །གནད་ལས་སྒྲུབ་པར་མ་
བྱས་པར། །བདེ་ཆེན་ཡེ་ཤེས་ངོ་སྤྲོད་སོགས། །གང་ཟག་གང་གིས་བྱེད་པ་དེས། །
སོ་སོར་ཐར་པའི་འདུལ་བ་གཏོང་། །བྱང་ཆུབ་སེམས་དཔའི་བསླབ་པ་ཉམས། །
སྔགས་ཀྱི་དམ་ཚིག་རྒྱ་རལ་ཞིང་། །ཁ་ལག་འབྲེལ་ཚད་ཕྱི་མར་ཉམས། །མཁས་
པ་རྣམས་ཀྱི་མདུན་ས་རུ། །རང་གི་དེ་ཉིད་བསྟན་པ་ཡིན། །དེ་འདྲ་སྨྲ་བའི་
434



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
-
བཤད་བྱ་ལ། །མཁས་པས་མི་ཁྲོ་བརྩེ་སེམས་ཀྱིས། །བརྒལ་ཞིང་བརྟགས་པ་མང་
བྱས་ཏེ། །ལུགས་ངན་རྣམ་པར་ལྡོག་པར་བྱ། །དེ་འདྲའི་བརྒལ་ཞིང་བརྟགས་པ་
ནི། །གྲགས་པ་ཉམས་པའི་རྒྱུ་ཡིན་ཞེས། །བླུན་པོ་ལ་ལས་སྨྲ་བ་ནི། །འདི་སྣང་
གཙོ་བོར་བཟུང་བའི་རྟགས། །འགའ་ཞིག་མི་དགེ་བཅུ་ཡི་ཁྲིམས། །རང་གིས་
སྲུང་བར་མི་བྱེད་པར། །གཞན་ལ་སྲུངས་ཤིག་ཅེས་བསྒོ་བ། །བྲོ་བའི་གླུ་བཞིན་
སུ་ཡིས་བརྩི། །འགའ་ཞིག་དུར་སྨྲིག་འཆང་བཞིན་དུ། །གཞན་དོན་བྱེད་པར་
སྙད་བཏགས་ཏེ། །སྲོག་གཅོད་ལས་ལ་མི་འཛེམ་པ། །དམྱལ་བར་འཁྲིད་པའི་
དེད་དཔོན་ཡིན། །འགའ་ཞིག་ལྟུང་བཤགས་བཟང་སྤྱོད་ཀྱི། །ཕན་ཡོན་ལ་ནི་
སྙད་བཏགས་ཏེ། །ངན་ཁེག་སྟོན་པ་སངས་རྒྱས་ལ། །ཆེད་དུ་བཀལ་ནས་གསོད་
བྱེད་པ། །དེ་ཡི་རྣམ་སྨིན་གང་གིས་འདག །དེ་ཡི་བཤགས་ཐབས་སུ་ཡིས་སྟོན། །
ཤིག་ཙམ་བསད་པའི་རྣམ་སྨིན་དེས། །ངན་སོང་གསུམ་དངསྲོག་གི་ལན། །ལྔ་
བརྒྱ་འཇལ་ཞིང་མིར་སྐྱེས་ཚེ། །ཚེ་ཐུང་ནད་མང་འབྱུང་བ་ལ། །ཅུང་ཟད་ཙམ་
ཡང་མི་སེམས་པར། །གཞན་སྲོག་གཅོད་པའི་བརླག་འགོང་སོགས། །ཆད་པའི་
འོས་སུ་གྱུར་པ་ལ། །འོས་མཐུན་ཆད་པ་མི་གཅོད་པར། །བརྩེ་བ་ཡོད་ཁུལ་བྱེད་
པ་ནི། །ལུག་བོང་བཞིན་ཏུ་རྨོངས་པའི་རྟགས། །མི་དགེ་བཅུ་ལས་ཕྱིར་ཕྱོགས་
ཤིང་། །དགེ་བཅུའི་བླང་དོར་ལ་མཁས་ན། །གཞན་དག་དེ་ལ་འགོད་འདོད་པ། །
སུ་ཞིག་ཡིན་ཡང་ཁྲིམས་བདག་འགྱུར། །ཚེ་རིང་གཟུགས་བཟང་མཐོན་པོར་སྐྱེ། །
འཁོར་སོགས་རྒྱ་ཆེ་ཚིག་བཙུན་ཞིང་། །ཡོན་ཏན་ལྡན་ཞིང་སྐྱེས་པའི་ལུས། །
ཐོབ་པས་གཞན་དོན་རྒྱ་ཆེན་འགྲུབ། །དེ་རྒྱུ་སྲོག་གཅོད་སྤོང་བ་དང་། །རྟེན་
435



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྦྱང་བཟོད་གོམས་གཞན་ལ་གུས། །ཡོན་གནས་ཞིང་ལ་ཡོ་བྱད་སྦྱིན། །བདེན་
ཚིག་སྨྲ་ཞིང་འཁོན་པ་བསྡུམ། །ཡོན་ཏན་ལ་སྨོན་མཆོད་འོས་མཆོད། །བུད་མེད་
འདུན་ལྡོག་གཞན་དག་ལ། །བརྡུང་བཙོག་བྱེད་དང་དཀོན་མཆོག་རྟེན། །དུད་
པས་བདུག་པ་ལ་སོགས་སྤང་། །ལྡོག་ཕྱོགས་སྤྱོད་ན་ལྡོག་ཕྱོགས་ཀྱི། །འབྲས་བུ་
འབྱུང་བ་ཤེས་པར་བྱ། །གསོན་ཚེ་སྙན་པར་གྲགས་པ་དང་། །གཞན་དུ་ཕན་
པའི་བསོད་ནམས་ཀྱིས། །མཁས་རྣམས་དགའ་བ་བསྐྱེད་ནུས་པའི། །འཇིག་
རྟེན་འདོད་ན་འདི་གཉིས་སྒྲུབ། །བླང་དོར་ཤེས་ཤིང་ཚུལ་བཞིན་སྤྱོད། །སྦྱིན་
དང་གཞན་ཕན་ཆེར་བརྩོན་ཞིང་། །བསྟན་ལ་སྨྲ་མཁས་གཞུང་བཟང་ན། །འདི་
ཕྱིར་དགེ་ཞིང་སྙན་པར་གྲགས། །སྦྱིན་དང་ཚུལ་ཁྲིམས་ལ་སོགས་པས། །ཕྱི་མར་
ཕན་པ་མི་སྒྲུབ་ཅིང་། །གཡོ་སྒྱུས་གཞན་སེམས་སུན་ཕྱུང་ནས། །ངོ་ཚ་མེད་པའི་
སྤྱོད་པ་ཡིས། །ལོངས་སྤྱོད་མང་དུ་བསོགས་གྱུར་ཀྱང་། །ཁྱི་དང་བྱི་ལ་རྐུན་པོ་
བཞིན། །ཚེ་འདིར་མི་གྲལ་མི་ཚུད་ཅིང་། །ཕྱི་མར་ངན་སོང་ལྟུང་བར་འགྱུར། །
བློ་གསལ་ཕྱི་ཐག་རིང་བལྟ་ཞིང་། །བག་ཡོད་དང་ནི་བཟོད་པ་ཆེ། །བརྟན་ཞིང་
གཞན་དོན་ལ་བརྩོན་པའི། །བྲན་གཡོག་རྣམས་ཀྱང་དཔོན་དུ་འགྱུར། །བློ་
རྨོངས་ངང་ཐུང་དགའ་སྡུག་སྐྱེན། །བག་མེད་ཁེངས་ཆེ་བློ་ཡེངས་དང་། །གཞན་
དོན་ནམ་ཡང་མི་སེམས་པ། །རྒྱལ་པོར་རློམ་ཡང་ཐ་མ་སྟོང་། །གཞུང་ལུགས་
མང་དུ་ཐོས་བྱེད་ཅིང་། །ཐོས་དོན་རང་རྒྱུད་མ་སྦྱར་ནས། །གཞན་དག་དེ་ལ་
འགོད་འདོད་པ། །ཆོས་ཀྱི་རྒྱལ་པོའི་ཁྲི་ལ་དབང་། །ཚིག་གཅིག་ཐོས་པར་མི་
བྱེད་ཅིང་། །ཐོས་དོན་རྒྱུད་ལ་མི་སྦྱོར་བར། །གཞན་གྱི་འདྲེན་པ་ཡིན་ནོ་སྐད། །
436



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ཝ་སྐྱེས་རྒྱལ་པོའི་རྣམ་ཐར་བཞིན། །རང་འདོད་ཁོ་ནར་གཞན་བཅོལ་ཞིང་། །
རང་སྐྱོན་ཅུང་ཟད་མི་སེམས་པར། །གཞན་ལ་འཁུ་བ་ལྷུར་བླངས་ན། །མི་ཡི་
གྲལ་དུ་ཆུད་མི་འགྱུར། །དྲང་ཞིང་གྲོགས་དོན་རང་དོན་བཞིན། །སྒྲུབ་ཅིང་
རང་སྐྱོན་ངོས་ཟིན་རྣམས། །ཀུན་ཀྱིས་ཡིད་དུ་འོང་བའི་གནས། །བཙན་པོའི་
ཞབས་ལ་ཁྱི་བཞིན་ལྡག །དམ་པ་དུལ་ལ་ཁེངས་ཚིག་སྨྲ། །མ་བརྟགས་གང་དྲན་
སྨྲ་བ་རྣམས། །ཀུན་ཀྱིས་བཞད་གད་གནས་སུ་བཤད། །རྒྱལ་རིགས་ཡིན་ཡང་ཡ་
རབས་ལ། །མི་མོས་ཁྲམ་རྐུན་མ་རབས་ལ། །དགའ་ཞིང་དབང་དང་འབྱོར་བ་
ཡིས། །བག་མེད་སྤྱོད་ན་རང་སྲིད་བརླག །གཡེམ་དང་ནོར་ལ་དགའ་བ་དང་། །
ཁ་བསགས་སྨྲ་མཁས་ཁྱད་པར་དུ། །སྐྱོན་ལ་ཡོན་ཏན་ཡིན་ཚུལ་དུ། །ངོ་བསྟོད་
སྨྲ་བར་བྱེད་པ་རྣམས། །ཚིག་གིས་བསྡིགས་ཤིང་སྨྲ་དབབ་ནས། །དེ་ལ་དགའ་
བར་མི་བྱེད་པ། །རང་ཉིད་སྲུང་བར་བྱེད་པའི་མཆོག །རང་ལ་ཡོད་པའི་སྐྱོན་
རྣམས་ནི། །དགྲ་ཡིས་རྩུབ་མོར་བསྒྲགས་གྱུར་ཀྱང་། །དམ་པ་དུལ་བས་དང་
བླངས་ཏེ། །སེལ་ན་རང་ཉིད་དེ་བས་འཕེལ། །སྐྱོན་རྣམས་བཀབ་ནས་མི་ཁེབ་
ཅིང་། །ཡོན་ཏན་རློམས་པས་མི་འབྱུང་བས། །སྐྱོན་སེལ་ཡོན་ཏན་སྒྲུབ་བྱེད་
པའི། །མི་དེ་ནམ་ཕུགས་ཅིས་ཀྱང་འཚོ། །ལྟོ་འགྲང་བ་དང་འཁྲིག་སྤྱོད་དང་། །
གཉིད་རྨུགས་ཙམ་ཞིག་ལྷུར་ལེན་པས། །མི་དེའི་སྤྱོད་པ་ཕག་པ་དང་། །ཁྱད་
པར་ཅུང་ཟད་ཡོད་མ་ཡིན། །དེ་ཕྱིར་མི་ངན་གཏི་མུག་ཅན། །དེ་འདྲ་འཇིག་
རྟེན་ཀུན་གྱིས་སྨད། །ཕན་འདོད་བཟང་བྱེད་མི་ཤེས་ཤིང་། །བླུན་དང་གཡོ་
སྒྱུའི་རྗེས་འབྲངས་ཏེ། །དགྲ་ཡིས་བསླུ་ལ་ཡིད་རྟོན་ཞིང་། །གཉེན་ལ་ཁྱི་ངན་
437



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ལྟར་ཁེངས་པ། །དེ་འདྲ་ཕྱུགས་ལས་ཕྱུགས་སུ་བཤད། །དགའ་ན་ཐེའུ་རང་ལྷ་
ལ་བསྟེན། །སྡུག་ན་མཆོག་གསུམ་དམོད་པས་དོར། །རྒྱུན་དུ་བཟའ་བཏུང་ལ་
རྩོད་པ། །རྨོངས་པ་ཁྱི་ཡི་ཐ་ཤལ་ལགས། །མ་བརྟགས་སྨྲ་ལ་དགའ་བ་དང་། །
མ་བྱས་ལས་ལ་རེ་ཆེ་བ། །མ་རབས་གྲོགས་སུ་བསྟེན་པ་རྣམས། །རང་གིས་རང་
དམའ་འབེབས་པ་ཡིན། །མདོར་ན་དང་པོ་བླང་དོར་གནས། །རྒྱ་ཆེན་ཐོས་པར་
བྱེད་པ་དང་། །དེ་དོན་བག་ཡོད་དྲན་ཤེས་ཀྱིས། །བསྲུང་བར་མི་བྱེད་སུ་ཡིན་
ཉམས། །དེས་ན་མང་དུ་ཐོས་པའི་དོན། །དྲན་ཤེས་སྟབས་ཀྱིས་བསྲུང་བར་བྱ། །
ལུགས་ཀྱི་བསྟན་བཅོས་དཔག་བསམ་ལྗོན་པ་ལས་ཁྲིམས་ཀྱི་ངོ་བོ་དང་། བྱ་བ་ཅི་རིགས་
པའི་ཚུལ་བརྟགས་པའི་ཡལ་འདབ་སྟེ་དྲུག་པའོ། །
དེ་ལྟར་ཁྲིམས་ལ་བསླབ་པ་ནི། །ཚེ་འདིར་བདེ་ཞིང་སྐྱིད་པ་དང་། །ཕྱི་མ་
མངོན་མཐོ་ངེས་ལེགས་ཀྱི། །བདེ་བ་འབྱུང་བའི་རྒྱུ་ཡིན་ན། །དཔྱོད་ལྡན་གང་
ཞིག་མིག་བཞིན་དུ། །བསྲུང་བར་མི་བྱེད་འོས་མ་ཡིན། །དེས་ན་གཟུར་གནས་
བློ་ལྡན་རྣམས། །དྲང་སྲོང་ཆེན་པོའི་གསུང་བཞིན་དུ། །ཡང་དག་བླངས་པའི་
ཁྲིམས་བསྲུང་སྟེ། །བདེ་ནས་བདེ་བར་བགྲོད་པར་བྱ། །བློ་མིག་ལྡོངས་པའི་སྐྱེ་
བོ་ཕལ། །བདེ་བ་འདོད་ཀྱང་བདེ་བའི་རྒྱུ། །དགྲ་ལྟར་འཇོམས་ཤིང་སྡུག་བསྔལ་
ལ། །བརྩོན་པ་རྒྱུན་ཆགས་བརྟེན་གྱུར་པ། །འདི་དག་དགག་པར་བྱ་བའི་ཕྱིར། །
ཡང་དག་ཁྲིམས་ཀྱིས་བསྲུང་བར་བྱ། །ཁྲིམས་ནི་མཆོག་གསུམ་ཆོས་སྒྲུབ་དང་། །
ཕ་མ་ཡོན་ཏན་ཅན་ལ་གུས། །རིགས་མཐོ་རྒན་ལ་ཕུ་དུད་དང་། །མཛའ་བཤེས་
ལ་ནི་གཞུང་བཟང་ཞིང་། །ཡུལ་མིར་ཕན་འདོགས་ཡིད་དྲང་བ། །ཡ་རབས་
438



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
-
-
-
-
སྤྱོད་ལ་ཁ་མིག་བལྟ། །ཟས་ནོར་འཕེལ་ཞིང་སྤྱོད་ཤེས་པ། །དྲིན་ལན་འཇལ་
དང་གཡོ་སྒྱུ་མེད། །ཕྲག་དོག་མེད་ཅིང་བུད་མེད་ཀྱི། །ཁ་ལ་མི་ཉན་ངག་འཇམ་
མཁས། །ཐེག་པ་ཆེ་ཞིང་བློ་ཁོག་ཡངས། །མི་དགེ་བཅུ་སྤོང་གཞིར་བྱས་ལ། །
ཚང་བ་བསྲུང་བ་བོད་རྗེ་ཡི། །མི་ཆོས་གཙང་མ་བཅུ་དྲུག་ཡིན། །དེ་ཡིས་སྐྱེ་དགུ་
སྐྱོང་ཚུལ་ནི། །བདེན་སྨྲ་ལུང་བསྟན་མདོ་བཞིན་དུ། །ཅུང་ཟད་བརྗོད་ན་འདི་
ལྟ་སྟེ། །སྐྱེ་དགུ་ཞེས་བྱ་གདག་པའི་གཞི། །ཕུང་ལྔ་མ་བརྟགས་གང་ཟག་ཆོས། །
དེ་ཡིས་བསྐྱང་བྱའི་དངོས་པོ་ལ། །སྐྱེ་གནས་བཞིས་བསྡུས་བརྟེན་པ་དང༌། །
འབྱུང་ལྔས་བསྡུས་པའི་རྟེན་གྱི་ཁམས། །སྣོད་བཅུད་འཁོར་འདས་བཅས་པར་
ཡོད། །སྐྱོང་ཚུལ་གཉིས་ལས་དང་པོ་ནི། །སྒྲ་མི་སྙན་དང་སྐལ་བཟང་མི། །
ལོངས་སྤྱོད་མི་ཡོངས་འཚེ་བ་དང་། །རྩོད་པ་མེད་རྣམས་ལས་ཀྱིས་སྐྱོངས། །
གཉིས་པ་དེ་ལས་གཞན་པ་རྣམས། །སྐྱེ་དགུའི་བདག་པོས་སྐྱོང་ཞེས་བྱ། །འདི་
ལ་འཁོར་བསྒྱུར་རྒྱལ་པོ་ཆེ། །ཁམས་རྒྱལ་རྒྱལ་ཕྲན་བཞི་རུ་བཤད། །སྔོན་
བསགས་བསོད་ནམས་ལས་གྲུབ་པའི། །རྒྱལ་སྲིད་རིན་ཆེན་སྣ་བདུན་གྱིས། །ས་
རྣམས་གནོད་འཚེ་ནན་གྱིས་བགྱི། །འཚེ་མེད་ཆད་པ་མེད་བཞིན་དུ། །དབང་དུ་
བྱེད་པ་འཁོར་བསྒྱུར་རོ། །དགེ་བཅས་ལམ་ལ་རང་གནས་ཕྱིར། །ཆོས་ལྡན་
གཞན་ཡང་དེར་འགོད་ཕྱིར། །ཆོས་ཀྱི་རྒྱལ་པོ་ཞེས་བྱའོ། །དབྱེ་བ་ཡོན་ཏན་ལ་
སོགས་པ། །གཞུང་ལུགས་ཆེ་ལས་ཤེས་པར་བྱ། །འཛམ་གླིང་ལྟ་བུའི་ས་ཕལ་
ཆེར། །བློ་དང་བསོད་ནམས་ངེས་ལྡན་དང༌། །ཕལ་ཆེར་རིགས་ཀྱི་སྟོབས་ཀྱིས་
ནི། །དབང་བསྒྱུར་དེ་ནི་རྒྱལ་པོ་ཆེ། །དེ་ཡི་མངའ་ཞབས་ཡུལ་ཁམས་དང་། །
439



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
ཡུལ་ཕྲན་ལ་ནི་དབང་བསྒྱུར་བས། །ཁམས་རྒྱལ་དང་ནི་རྒྱལ་ཕྲན་དབྱེ། །འདི་
ཕྱི་མངོན་མཐོའི་རྒྱུ་འབྲས་ལ། །གཞན་དྲིང་མི་འཇོག་བློ་གྲོས་ཀྱིས། །དྲང་སྲོང་
དམ་པའི་ལུགས་ལམ་ལས། །གཡོ་བར་མི་བྱེད་རང་བཞིན་བརྟན། །ཕྱོགས་ལྷུང་
མེད་པར་འཁོར་འབངས་རྣམས། །མཉམ་པར་བསྐྱངས་པས་གཟུ་བོར་གནས། །
དཀོན་མཆོག་མཆོད་སོགས་བསོད་ནམས་དང་། །ཐོས་བསམ་སྒོམ་སོགས་ཡེ་
ཤེས་ཚོགས། །རྒྱུན་མི་འཆད་དུ་གསོག་བྱེད་ཅིང་། །ཁྱད་པར་རང་ཡུལ་མངའ་
རིས་ཀྱིས། །བདེ་བར་བརྩོན་པའི་ཁུར་ལེན་པ། །སུ་ཡི་གྲོགས་ལ་མི་ལྟོས་པ། །
རྒྱལ་པོ་ཆེན་པོའི་མཚན་ཉིད་ཡིན། །མཚན་ཉིད་དེ་དག་མི་ལྡན་པའི། །རྒྱལ་
མིང་ཐོགས་ཀྱང་རྒྱལ་པོ་མིན། །འབངས་ངན་འབངས་སུ་གཏོགས་མོད་དེ། །
རྒྱལ་ངན་རྒྱལ་པོ་མ་ཡིན་ནོ། །འཁོར་ལོ་བསྒྱུར་བའི་རྒྱལ་པོའི་དུས། །ཆོས་མིན་
ཆགས་དང་འདོད་ཆེན་དང་། །ལོག་པའི་ཆོས་འཁོར་གསུམ་མེད་ཕྱིར། །རྒྱལ་
འབངས་རང་བཞིན་མཁས་པ་དང་། །ཀུན་མཐུན་བྱ་བ་ཚེགས་མེད་ཕྱིར། །
བསྟན་བཅོས་དག་ལ་མི་ལྟོས་མོད། །མི་དགེ་ལ་དགའ་ཆོག་མི་ཤེས། །ལོག་
བཤད་བསྟན་བཅོས་དར་དུས་འདིར། །ཆགས་སྡང་རྨོངས་པའི་གཉེན་པོ་རུ། །
མ་ཆགས་མི་སྡང་རྨོངས་མེད་ཀྱི། །གཉེན་པོ་སྟོན་པའི་བསྟན་བཅོས་ལ། །རྒྱལ་
པོ་རྣམས་ཀྱིས་བསྟེན་དགོས་སོ། །རྒྱལ་རིགས་རྣམས་ཀྱིས་དུས་ཀུན་ཏུ། །འདི་
ལྟར་བསམ་པར་བྱ་དགོས་ཏེ། །འཁོར་གྱི་རྨོངས་པ་འདི་དག་གི། །བདེ་སྡུག་
རང་ལ་རག་ལས་ཤིང་། །མི་ཤེས་བླང་དོར་རང་ཉིད་ཀྱིས། །སློབ་པའི་དཔང་པོ་
བྱ་དགོས་པས། །བདག་གིས་ཐོག་མར་རིགས་པ་དང་། །མི་རིགས་གང་ཡིན་
440



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ཤེས་བྱའི་ཕྱིར། །དྲང་སྲོང་གདུག་པའི་མན་ངག་ལས། །གཞན་པའི་རྒྱལ་བ་རྒྱལ་
སྲས་ཀྱི། །ལེགས་བཤད་བདུད་རྩི་དོན་གཉེར་པའི། །གཞུང་ལུགས་མང་དུ་ཐོས་
པར་བྱ། །གང་ལ་ཐོས་པ་བྱ་བའི་ཡུལ། །མཚན་ལྡན་དགེ་བའི་བཤེས་གཉེན་ནི། །
གྲགས་སྐམ་རྗེས་སུ་མི་འབྲངས་པར། །ཡོན་ཏན་ཅན་ཉིད་བསྟེན་པར་བྱ། །བླ་
མ་བསྟེན་པའི་དུས་དག་ཏུ། །བསམ་སྦྱོར་སྒོ་གསུམ་གུས་པ་ཡིས། །བསྟེན་ཚུལ་
སྡོང་པོ་བཀོད་པ་སོགས། །མདོ་སྡེ་རྣམ་ལས་འབྱུང་བ་བཞིན། །ཆེ་ཚུགས་སྤངས་
ཏེ་གུས་བསྟེན་ན། །ཉིན་རེ་ལ་ཡང་སྤངས་རྟོགས་ཀྱི། །བག་ཆགས་མང་དུ་
ཐེབས་ནས་ཀྱང་། །ཡོན་ཏན་དབྱར་གྱི་ཆུ་བཞིན་འཕེལ། །ཁྱི་ཕག་བཞིན་དུ་
བཟའ་བཏུང་དང་། །འཁྲིག་སྤྱོད་ཙམ་ལ་མི་ཞེན་ཞིང་། །དོན་མེད་ཆང་འཐུང་
ཤོ་རྒྱན་སོགས། །སྤངས་ཏེ་དོན་ཆེན་གཞུང་ལུགས་ལ། །རྒྱལ་རིགས་མཁས་པས་
བསླབ་པར་བྱ། །བསྟན་བཅོས་མི་ཤེས་བློ་ཆུང་གིས། །རྒྱ་ཆེན་བླང་དོར་བྱེད་
འདོད་པ། །ལོང་བས་མིག་ལྡན་ཇི་བཞིན་དུ། །བགྲོད་པར་འདོད་པ་བཞད་གད་
གནས། །རང་གི་ཡུལ་འཁོར་ལ་བྱམས་ཀྱང་། །བློ་གྲོས་མེད་ན་སྐྱོང་མི་ནུས། །
ལག་མགོ་གཉིས་མེད་མ་རྒན་གྱི། །བུ་ཆུང་དོང་དུ་ལྷུང་བ་བཞིན། །རྨོངས་པ་
རྣམས་ཀྱིས་ལོ་བརྒྱ་རུ། །འབད་ཀྱང་མི་འགྲུབ་དོན་རྣམས་ནི། །ཐབས་ལ་མཁས་
པའི་སྐྱེས་བུ་ཡིས། །ཡུད་ཙམ་གྱིས་ནི་སྒྲུབ་པར་ནུས། །བླུན་པོ་རྣམས་ཀྱིས་ཐོས་
ཙམ་གྱིས། །མགོ་བོ་འགས་པར་འགྱུར་བའི་གནས། །མཁས་པས་བརྟགས་ཤིང་
དཔྱད་པ་ན། །མི་དཀའ་འགྲུབ་པར་སླ་བ་ཡོད། །སྐྱོན་ཡོན་དུས་དང་དུས་མིན་
དང་། །ལེགས་བཤད་ཉེས་བཤད་མཁས་མི་མཁས། །ཟབ་དང་རྒྱ་ཆེ་ཤན་འབྱེད་
441



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
པའི། །རྒྱལ་པོ་མཁས་པ་ཉི་མ་བཞིན། །བཅུ་ཕྲག་རིག་པའི་གནས་རྣམས་དང་། །
འཇིག་རྟེན་སྒྱུ་རྩལ་རིག་པ་ལ། །མཁས་པ་རྒྱལ་པོའི་ཡོན་ཏན་མཆོག །ཡིན་
ཕྱིར་དེ་དག་ཀུན་བསླབ་བྱ། །དེ་ལྟའི་རྒྱལ་པོ་རྨོངས་མེད་དེས། །རང་གི་
ལུགས་ལ་ཆགས་པ་དང་། །གཞན་གྱི་ལུགས་ལ་ཞེ་སྡང་པའི། །གཟུ་ལུམ་སྤྱོད་པ་
ཡོངས་དོར་ཏེ། །འདི་ཕྱིར་རང་དང་གཞན་དག་ལ། །ཕན་བྱེད་བྱ་བ་དགྲས་
བསྒྲུབས་ཀྱང་། །དེ་ལ་འོས་པའི་གཟེངས་བསྟོད་ཅིང་། །ལོངས་སྤྱོད་དག་ཀྱང་
བསྟབ་པར་བྱ། །དེ་ལས་ལྡོག་པར་རང་གི་བུས། །བྱེད་ཀྱང་རྒྱལ་ཁྲིམས་དྲང་
པོས་ཐིག །བཏབ་སྟེ་སྐྱོན་ལ་དཔག་པ་ཡིས། །ཆད་པའི་ལས་ཀྱིས་མ་བཅད་ན། །
མ་རབས་རྣམས་ནི་མགོ་མཐོ་ཞིང་། །ཡ་རབས་རྣམས་ནི་ཉམ་ཆུང་བས། །
བཟང་ངན་ཐམས་ཅད་གོ་འཆོལ་ཏེ། །ཡུལ་དང་བདེ་སྐྱིད་འཁྲུགས་པར་འགྱུར། །
དེས་ན་ས་ཡི་བདག་པོ་ཡིས། །མཁས་བྱའི་གནས་ལ་སྦྱངས་པའི་འབྲས། །ཀྱེ་མ་
དལ་འབྱོར་ལུས་ཀྱི་རྟེན། །ཤིན་ཏུ་དོན་ཆེན་རྙེད་དཀའ་བ། །འདི་ཡང་ངེས་
པར་འཆི་འགྱུར་ཞིང་། །དེ་ཡང་དེ་རིང་ཙམ་ཞིག་ལ། །མི་འཆི་བ་ཡི་གདེང་མེད་
ལ། །ཤི་ཚེ་དམ་ཆོས་མ་གཏོགས་པ། །ལོངས་སྤྱོད་ལ་སོགས་གང་གིས་ཀྱང་། །
ཕན་པར་མི་འགྱུར་ལས་རྗེས་སུ། །སྐྱེ་བ་ངེས་པར་བླང་དགོས་ལ། །སྐྱེ་ས་ཁྲིམས་
འགལ་སྤྱོད་པའི་འབྲས། །ངན་སོང་གསུམ་ལས་མ་གསུངས་པས། །བདག་དང་
བདག་གིས་འབངས་འཁོར་བཅས། །མི་དགེ་བཅུ་ལ་སྤྱོད་གྱུར་ན། །ཚེ་འདིར་
གྲགས་པ་ངན་པ་སོགས། །མི་འདོད་རྐྱེན་ངན་སྣ་ཚོགས་དང་། །ཁྱད་པར་ཕྱི་མ་
ངན་སོང་དུ། །སྡུག་བསྔལ་བཟོད་གླགས་མེད་པ་ཡིས། །མནར་ཚེ་བདག་གིས་ཅི་
442



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
-
-
-
-
ཞིག་བྱ། །སྙམ་དུ་སྒོ་གསུམ་བག་ཡོད་པས། །རང་གིས་མཆོག་གསུམ་དམ་པ་ལ། །
སྐྱབས་སུ་འགྲོ་ཞིང་དེའི་བསླབ་བྱ། །མིག་དང་སྲོག་བཞིན་བསྲུང་བའི་སྒོས། །
གཞན་དག་སྡུག་བསྔལ་འབྲལ་འདོད་ཀྱིས། །དབུལ་པོར་ཟས་སོགས་གང་དགོས་
སྟེར། །གཡོ་ཅན་རྐུན་པོས་འཕྲོགས་པ་དང་། །ཉམ་ཆུང་གཞན་གྱིས་འཚེ་བ་
བསྲུང་། །གང་ལ་གང་ཕན་ཕན་གྲོགས་བྱེད། །འོན་ཀྱང་ཡང་དག་ཆད་པའི་
འོས། །མི་སྲུན་བརླང་པོར་སྤྱོད་པ་རྣམས། །ཉེས་མེད་གཞན་དང་མ་ནོར་བར། །
མཐུ་ནུས་དང་འཚམས་ཆད་པས་བཅད། །དེ་ཡང་ཉམ་ཆུང་ཁྲིམས་ཆེན་དང་། །
དེ་ལས་ལྡོག་པའི་དོན་མེད་དུ། །མི་འགྱུར་སྤྲོ་བའི་ཚིག་གིས་བསྡིགས། །གསོད་
འཕྲོག་ལ་སོགས་དེ་ཙམ་གྱིས། །ཉེས་པ་སྦྱོང་བར་མི་ནུས་ལ། །བསད་དང་
དབང་པོ་འབྱིན་ལ་སོགས། །སྤངས་ཏེ་སྙིང་རྗེས་བཙོན་བཅིང་དང་། །བརྡེགས་
ཏེ་གནས་དབྱུང་ནོར་འཕྲོག་སོགས། །ཉེས་པ་དང་མཚུངས་ཕྱིན་ཆད་ལ། །ཇི་
ལྟར་འཚམས་པར་ཚར་བཅད་བྱ། །མདོ་སྡེ་འདི་ཡི་དངོས་བསྟན་ལ། །བཀུམ་
དང་ཡན་ལག་གཅོད་པ་སོགས། །དངོས་སུ་བཀག་པར་མཛད་པ་དང་། །ཐབས་
ལ་མཁས་པའི་མདོ་སོགས་ལས། །སྡིག་ཅན་གསོད་པ་གནང་བ་སོགས། །
དགོངས་པ་འགལ་མེད་དཔྱད་བྱས་ནས། །འདིར་བཤད་ཁྲོ་སེམས་ཀྱིས་བྱས་
དང་། །གཞན་དུ་རང་འདོད་ཅུང་ཟད་ཙམ། །མ་འདྲེས་བརྩེ་སེམས་ཁོ་ན་ཡིས། །
ཐབས་གཞན་མ་རྙེད་མ་དགོངས་ལ། །བསླབ་སྤྱོད་ལ་སོགས་ཐེག་ཆེན་གྱི། །
གཞུང་ལ་སྦྱངས་ན་ཤེས་པར་སླ། །འོན་ཀྱང་ཐེག་པ་ཆེན་པོ་ལ། །སྙད་བཏགས་
ཁྲོ་སེམས་འདུལ་བའི་ཐབས། །གཞན་ཡོད་བཞིན་དུ་གསོད་ལ་སོགས། །
443



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
བཤགས་པར་དཀའ་བའི་སྡིག་པ་ཡིན། །བརྩེ་སེམས་ཁོ་ནས་ཟིན་ལ་ཡང་། །
འབྲས་བུ་གཏན་མེད་མ་ཡིན་པ། །སེང་ལྡེང་ཚལ་བུས་ཞབས་རྨས་པ། །རྟོགས་
བརྗོད་དགོངས་པར་བརྟགས་ན་ཤེས། །བདག་གཞན་མཉམ་བརྗེ་མི་ནུས་བཞིན། །
ཁ་ནས་བརྩེ་སེམས་ཡོད་ཁུལ་གྱིས། །གནོད་པ་ལྷུར་ལེན་བྱེད་པ་ནི། །མི་འཐུང་
བདག་བརླག་རྫུན་ཆེན་ཡིན། །མདོ་སྡེ་འདི་ཡིས་ཡན་ལག་སོགས། །བྲལ་ན་ཕྱིར་
བཅོས་མི་རུང་བས། །མ་གནང་བརྡེག་སོགས་གནང་བ་ལ། །བརྟགས་ནས་དེ་
ཙམ་མི་གནོད་ཅིང་། །མ་རུངས་འཇིགས་པ་ཆེར་བསྐྱེད་གནས། །མཁས་པས་
རིག་འཕྲུལ་གྱིས་ཤེས་ཏེ། །གཞན་ལ་འདི་བསྒྲགས་དེ་གཙོར་སྤྱོད། །དེ་དག་བྱེད་
པའི་དུས་སུ་ནི། །བྱམས་པས་འདི་ལྟར་བལྟ་བར་བྱ། །དཔེར་ན་རྐུན་མ་འདི་
ཉིད་ཀྱིས། །ད་ལྟ་མ་བྱིན་བླངས་པའི་མཐུས། །ཕྱི་མ་ངན་སོང་ཆེར་འཐོབ་ཅིང་། །
སྐྱེ་བ་དུ་མར་ལོངས་སྤྱོད་དབུལ། །ཚེ་འདིར་མི་ཀུན་སྡང་བའི་ཡུལ། །འདི་ལྟར་
གྱུར་པ་མི་རུང་བས། །ཚེ་འདིར་བཟང་གྲལ་ཆུད་པ་དང་། །ཕྱི་མ་སྡུག་བསྔལ་མི་
མྱོང་ཕྱིར། །གང་འཚམས་ཆད་པས་ཚར་བཅད་དེ། །བདེ་ལ་འགོད་པར་བྱའོ་
བསམ། །དེ་མིན་རྒྱུ་བདག་ལ་བརྩེ་བས། །རྐུན་མར་སྡང་དང་ཁྲོ་སེམས་ཀྱིས། །
བརྡུང་སོགས་ཇི་སྐད་བྱེད་པ་ནི། །ཆགས་སྡང་རང་འཕུང་གཞན་བརླག་ཡིན། །
ཕ་བཟང་བུ་ངན་འདུལ་བ་བཞིན། །ཁྲོ་མེད་བརྩེ་བས་ཐབས་མཁས་ཀྱིས། །མ་
རུངས་ཚར་གཅོད་བྱེད་པ་ལ། །ཉེས་པ་མེད་པར་ཐུབ་པས་གསུངས། །དང་པོ་
ཡང་དག་ཆད་པའི་འོས། །མི་སྲུན་པ་ནི་རྣམ་ལྔ་སྟེ། །རྒྱལ་པོ་དང་ནི་ཕན་ཚུན་
དུ། །གཅིག་གིས་གཅིག་ལ་གནོད་པར་བྱེད། །རྒྱལ་པོའི་བཀའ་ལ་མི་ཉན་དང་། །
444



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
ལོག་འཚོས་འཚོ་དང་ལོག་ཞུགས་རྣམས། །འཇིག་རྟེན་མི་བདེ་འཕེལ་བྱེད་ཕྱིར། །
ཆད་པས་ཚར་གཅོད་འོས་སུ་གསུངས། །རྒྱལ་པོར་གནོད་ཚུལ་སྲོག་དང་ནི། །
བཙུན་མོ་ནོར་སོགས་ལོངས་སྤྱོད་བརླག །འཕྱ་སྨོད་གསང་ཚིག་བསྒྲགས་ལ་
སོགས། །རིག་པས་འཕྲུལ་ཏེ་ཤེས་པར་སླ། །གཅིག་ལ་གཅིག་གནོད་མཐོན་པོ་ལ། །
ཕྲག་དོག་མཉམ་ལ་འགྲན་པ་དང་། །ཉམ་ཆུང་བརྙས་པར་བྱེད་པ་སོགས། །
རྒྱལ་པོའི་བཀའ་ལ་ཁྱད་གསོད་དང་། །མ་བརྟགས་སྒྱིད་ལུག་བརྗེད་ངས་རྒྱུས། །
ཉམས་པར་གྱུར་པ་བཞི་སོགས་ཡོད། །ལོག་འཚོའི་བྱ་བ་ཤན་པ་དང་། །སྨད་
འཚོང་སྡོམ་མིན་སྡིག་རྒྱུན་འཛིན། །ཇག་རྐུན་གཡོ་སྒྱུའི་ཐབས་ཀྱིས་ལེན། །ལ་
སོགས་ཞིབ་ཏུ་བརྟགས་ན་མང་། །ལོག་ཞུགས་ལྟ་ལོག་འཛིན་པ་དང་། །ཚུལ་
ཁྲིམས་འཚོ་བ་ཉམས་རྣམས་མིན། །གཞན་ཡང་ཕ་མ་མི་བཀུར་བ། །གཉེན་དང་
བྲན་ལ་འོས་པ་ཡི། །ཟས་ནོར་མི་སྟེར་ལས་ལ་བཀོལ། །ངལ་དུ་འཇུག་རྣམས་མི་
སྲུན་ལྔར། །བསྡུ་ཚུལ་འདི་ལྟར་ཤེས་པར་བྱ། །སྦྱིན་འོས་སྦྱིན་པར་མི་བྱེད་པ། །
ལོག་པར་འཚོ་བ་མི་སྲུན་པ། །ཕ་མ་ཡོན་གནས་མི་བཀུར་ཞིང་། །མི་སྙན་ཟན་
གཅོད་ཆོས་འགལ་སྟོན། །བརྡེགས་པ་ལ་སོགས་བྱེད་པ་རྣམས། །འོས་པའི་འཚོ་
བ་མིན་པ་དང་། །རིགས་མིན་ལམ་ལ་ཞུགས་པ་ཡིས། །མི་སྲུན་ཕྱི་མ་གཉིས་དག་
ཏུ། །བསྡུ་ཚུལ་ལེགས་པར་ཤེས་པར་བྱ། །མི་སྲུན་ཚར་གཅོད་མ་བྱས་ན། །ལོག་
ཞུགས་མང་པོ་འཕེལ་འགྱུར་ནས། །རྒྱལ་པོ་དང་ནི་རྒྱལ་སྲིད་བརླག །ཕན་ཚུན་
འཕྲོག་བཅོམ་འཁྲུག་ལོང་བྱེད། །རྒྱལ་པོ་རྩིས་མེད་གྲགས་པ་ཉམས། །མ་རབས་
སྤྱོད་པས་ཡུལ་ཁམས་ཁྱབ། །དཀར་ཆོས་ཀུན་ཀྱི་རྩ་བ་ཆད། །མཐོ་རིས་ཐར་
445



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
པའི་ཐེམ་སྐས་ཞིག །ལྷ་རྣམས་དུས་སུ་ཆར་མི་འབེབས། །མུ་གེ་རིམས་སོགས་
གནོད་པ་མང་། །ཚེ་བསོད་ལོངས་སྤྱོད་འགྲིབ་འགྱུར་ཕྱིར། །ཆོས་ལྡན་རྒྱལ་པོས་
བརྩེ་བ་ཡིས། །རང་ཉིད་མི་སྲུན་མི་འགྱུར་ཕྱིར། །དམ་པའི་ཆོས་ནི་ཐོས་བྱེད་
ཅིང་། །ཤེས་རབ་སྟོབས་ཀྱིས་ལེགས་བརྟགས་ནས། །བདག་ཉིད་ངན་པ་ཚར་
བཅད་དེ། །བཅུད་ཀྱི་སྐྱེ་དགུ་བསྐྱང་བར་བྱ། །སྣོད་ཀྱི་འཇིག་རྟེན་སྐྱོང་ཚུལ་ནི། །
མི་སྲུན་ཡུལ་ཕྱོགས་ཚར་གཅོད་ཕྱིར། །མ་རུངས་འཇོམས་པར་བྱེད་ཚེ་ཡང་། །
ཁྲོ་ཡུལ་ལས་འདས་འགྲོ་གཞན་གྱི། །ཐུན་མོང་འཚོ་བ་གྲོང་དང་ནི། །གྲོང་
ཁྱེར་བསྲེག་པར་མི་བྱ་ཞིང་། །རྫིང་བུ་འདྲལ་དང་གནས་ཁང་བཤིག །བཟའ་
ཤིང་གཅོད་པ་ལོ་ཏོག་བཅོམ། །རྟེན་བཤིག་ས་ཕྱོགས་ཉམས་དགའ་རྣམས། །
ནམ་ཡང་གཞིག་པར་མ་བྱས་ན། །དེར་གནས་ལྷ་དང་དུད་འགྲོ་སོགས། །ཉེས་
མེད་དུ་མར་ཕན་ཞིང་བསྐྱང་། །གཞན་ཡང་རང་གི་ཡུལ་ཕྱོགས་ཀྱི། །ལྷ་གནས་
ས་ཕྱོགས་མི་ཉམས་ཞིང་། །གཏོར་མ་སོགས་ཀྱིས་བསྐྱངས་བྱས་ན། །སྐྱེ་དགུ་
ཀུན་ཀྱང་བསྐྱངས་གྱུར་ལ། །མི་སྲུན་ཀུན་ཀྱང་ཚར་གཅོད་འགྱུར། །འབངས་ལ་
ཡོད་བཞིན་འོས་པའི་དཔྱ། །རྒྱལ་པོ་ལ་ནི་མ་ཕུལ་ན། །མ་བྱིན་ལེན་དུ་མི་འགྱུར་
ཡང་། །སེར་སྣའི་ཁ་ན་མ་ཐོར་འགྱུར། །ནོར་ཡོད་རྣམས་ལ་འོས་པའི་དཔྱ། །
སྦྱིན་པར་མི་བྱེད་ནན་བླངས་ཀྱང་། །གླ་རྔན་དཔེ་བཞིན་རྒྱལ་པོ་ལ། །མ་བྱིན་
ལེན་དུ་མི་འགྱུར་གསུངས། །དབུལ་བོར་ནན་གྱིས་བླངས་པ་ལ། །སྡིག་པ་ཡོད་
མེད་གཉིས་ཡོད་ཅིང་། །ཤན་པ་ཇག་རྐུན་སོགས་ཀྱིས་ནི། །ཚུལ་མིན་ལོངས་
སྤྱོད་ཆུད་ཟ་བ། །དགག་བྱར་བླངས་ན་གཉིས་དོན་བྱས། །གང་གི་ལོངས་སྤྱོད་
446



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
ཆུད་ཟ་ཚེ། །དཔྱ་བྱ་མ་བྱས་ཐབས་དྲལ་བས། །སེམས་ཅན་མ་བསྐྱང་སྡིག་པར་
འགྱུར། །དེ་ལྟའི་རྒྱལ་པོ་ཡན་ལག་བཅུས། །ཆོས་ལྡན་ཆོས་ཀྱི་རྒྱལ་པོར་འགྱུར། །
གནམ་གྱིས་བསྐོས་པ་ཕུན་སུམ་ཚོགས། །བསོད་ནམས་སྟོབས་ཀྱི་འབྱོར་བས་
མཐོ། །ནད་སོགས་གནོད་ཆུང་བདེ་འབྱོར་ལྡན། །འཁོར་བཟང་ལྡན་པས་བྱ་བ་
ཀུན། །ཚེགས་མེད་བདེར་འགྲུབ་ཚུལ་མི་ཉམས། །ཤེས་རབ་ཕུན་ཚོགས་སྐྱེ་དགུ་
ཀུན། །ཐབས་མཁས་བྱ་བས་བསྐྱང་ཚུལ་ལ། །མ་རྨོངས་གཞན་དྲིང་མི་འཇོག་པ། །
བརྩོན་ལྡན་རང་གི་བགྱི་བ་ནི། །ལེ་ལོའི་དབང་དུ་མི་འགྲོ་བར། །དགྲ་ཡིས་མི་
ཚུགས་དགའ་བར་གནས། །མཛོད་སོགས་འཕེལ་བར་བྱེད་པ་དང་། །ཆོས་ལ་
གུས་པས་བསོད་ནམས་ཀྱི། །བགྱི་བ་ནམ་ཡང་མི་གཏོང་ལ། །མི་སྲུན་ཆོས་
བཞིན་ཚར་གཅོད་པའོ། །སྒྲིམ་པས་ལས་མཐའ་མི་རིང་བར། །དུས་སུ་སྒྲུབ་པས་
ལེགས་པར་རྫོགས། །དེ་བས་སྐྱེ་བོ་འདུ་འགྱུར་ཞིང་། །ཀུན་གྱི་ཡིད་རྟོན་གནས་
སུ་རུང་། །འཇིག་རྟེན་ཀུན་སྤྱོད་རིགས་པ་ཡིས། །རིགས་དང་མི་རིགས་བྱེ་བྲག་
ཤེས། །ལོངས་སྤྱོད་འདུ་བའི་སྒོ་ལ་སོགས། །ཆད་པར་མི་བགྱི་སྒྲུབ་པར་ནུས། །
མི་བདེ་བཟོད་པར་གྱུར་པ་ཡིས། །སྡུག་བསྔལ་གྱིས་ནི་མི་འཇིགས་ཤིང་། །བགྱི་
བ་ཡོངས་རྫོགས་སྒྲུབ་ནུས་སོ། །ཕྱིན་ཅི་མ་ལོག་ཆོས་འཛིན་པས། །དགེ་བའི་
བཤེས་དང་མི་འབྲལ་ཞིང་། །ལེགས་པའི་ལམ་ལ་གནས་བྱེད་པའི། །གོ་འཕང་
མཆོག་ཏུ་བགྲོད་པར་འགྱུར། །མདོ་སྡེ་དྲན་པ་ཉེར་བཞག་ལས། །གསུངས་པའི་
རྒྱལ་པོ་ཡོན་ཏན་ཆོས། །ཐོབ་བྱེད་སུམ་ཅུ་རྩ་ལྔ་ནི། །གོང་གི་དེ་དག་ལས་རྟོགས་
མོད། །གྲངས་ངེས་གོ་རིམ་འདིར་འགོད་ན། །ལེགས་ཚོགས་རྩ་བ་ཤེས་རབ་
447



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
གོམས། །འདི་ཕྱིར་ལེགས་པའི་བསམ་གཞིག་བྱེད། །མཚན་ལྡན་དགེ་བའི་
བཤེས་གཉེན་བསྟེན། །ལྟ་ལོག་སྤྱོད་པའི་སྡིག་གྲོགས་དང་། །ཉེས་ཀུན་གཞི་མ་
ལོག་ལྟ་སྤང་། །རྒྱུ་འབྲས་རྟེན་འབྲེལ་ལྟ་བ་བཟང་། །མི་ཡི་སྐྱོན་ཡོན་ཁྱད་པར་
ཤེས། །སྐྱེ་བོའི་སྣ་ཚོགས་འདུ་ཤེས་ཀྱིས། །སྨྲས་པའི་དོན་ལས་འོས་པ་བཟུང་། །
ཆེས་ཕན་ཡིད་རྟོན་གྲོགས་བརྟན་བསྟེན། །དེ་ལས་ལྡོག་པའི་གྲོགས་པོ་སྤང་། །
འདི་ཕྱིར་རང་འཁོར་ཆོས་མཐུན་གཙང་། །སྦྱིན་སྤྱོད་སོགས་ཀྱིས་སྙན་ཀུན་ཁྱབ། །
ཡོན་ཏན་འཕེལ་དགྲ་ལེ་ལོ་བཅོམ། །ལས་མཐའ་དུས་སུ་བསྒྲིམས་ཏེ་རྫོགས། །
ཟས་སྐོམ་སྲེད་དང་གཉིད་རྨུགས་སྤང་། །བུད་མེད་དབང་དུ་འགྲོ་བ་དང་། །
འདོད་ལྔའི་དབང་དུ་འགྲོ་བ་དང་། །ཁྲོ་རྒོད་དབང་དུ་འགྲོ་བ་དགག །ཁྲོ་བ་
བཅོམ་ནས་འཚེ་བ་སྤང་། །འཇམ་སྨྲ་ཀུན་ཀྱི་ཡིད་མགུ་བྱེད། །བདེན་པར་སྨྲ་
ཞིང་ཕྱོགས་ལྷུང་མེད། །བློ་བརྟན་འོས་དཔྱ་ལས་མི་ལེན། །མི་སྲུན་གདུལ་དཀའ་
ཡུལ་ནས་འདོན། །ཕ་མེས་སྔོན་བྱིན་རང་སོར་བཞག །ཟང་ཟིང་ཆོས་དང་མི་
འཇིགས་སྦྱིན། །མཆོག་གསུམ་མཆོད་པའི་གཏོང་སྒོ་བྱེད། །དགེ་བའི་ལྷ་རྣམས་
མཆོད་པར་བྱེད། །བུ་སོགས་བརྩེ་བས་བདེ་བར་བསྐྱངས། །འཁོར་འབངས་
ཐབས་ཀྱིས་རིགས་པར་བསྐྱངས། །སྐྱེ་དགུ་ཆོས་བཞིན་སྐྱོང་བ་དང་། །ཆོས་མིན་
རྣམས་ནི་ཆོས་ལ་བཙུད། །དགེ་བཅུར་གནས་ཤིང་གཞན་དག་འགོད། །དུས་སུ་
དམ་ཆོས་ལེགས་སྟོན་བྱེད། །འདི་དག་བཞིན་དུ་མདོ་ཉིད་ལ། །བརྟགས་ནས་
ཁྱད་པར་ཤེས་པར་བྱ། །དེ་ལྟའི་རྨོངས་མེད་རྒྱལ་པོ་དེས། །གཟུར་གནས་བག་
ཡོད་སྙིང་རྗེའི་སྒོས། །སྣོད་བཅུད་སྐྱེ་དགུ་བསྐྱངས་བྱས་ཏེ། །མི་སྲུན་ཚར་གཅོད་
448



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
མ་བྱས་ན། །རྒྱལ་པོ་ལ་ནི་མི་ཡི་ལྷར། །འབོད་པའི་མིང་དོན་ལྡོག་འགྱུར་བ། །
གསེར་འོད་དམ་པའི་མདོ་སྡེ་ལས། །རྒྱ་ཆེར་འབྱུང་བ་བལྟ་བར་བྱ། །དེ་ལྟར་
གང་ལ་གང་འདུལ་གྱིས། །སྐྱེ་དགུ་སྙོམས་པར་སྐྱོང་ནུས་པས། །མ་ལུས་འགྲོ་
བའི་ཉེར་འཚོའི་གཞི། །ཡིན་གྱི་རྒྱལ་པོ་ས་ཆེན་འདྲ། །རྒྱ་མཚོ་འཕེལ་འགྲིབ་མི་
འགྱུར་ཞིང་། །རི་རབ་གཡོ་བར་མི་བྱེད་ལྟར། །ཆོས་ལྡན་རྒྱལ་པོ་ཁྲིམས་ལུགས་
ལས། །ནམ་ཡང་གཡོ་བར་མི་བྱེད་དགོས། །དང་པོ་ཐོས་པ་བྱེད་ཚེ་ཡང་། །
གཞུང་གཅིག་རང་བྱན་མ་ཚུད་པར། །གཞུང་མང་བལྟ་བ་སྐད་བྱེད་པ། །ཤེས་
རབ་འཆལ་ཕྱིར་ལུགས་ལས་ལྡོག །དེ་ཕྱིར་དེ་འདྲ་མི་བྱེད་པར། །གང་ལ་སྦྱང་
བ་དེ་གྲུབ་ནས། །གཞུང་གཞན་དག་ལ་འཇུག་པར་བྱ། །བར་དུ་བསམ་པས་
གཏན་དབབ་སྟེ། །རིགས་པས་གནས་ལུགས་འཚོལ་བའི་ཚེ། །ཀུན་རྫོབ་འཚོལ་
ཚེ་དོན་དམ་དང་། །དོན་དམ་འཚོལ་ཚེ་ཀུན་རྫོབ་ཏུ། །ཕན་ཚུན་འཆོལ་བར་མི་
འགྱུར་བར། །སྐབས་དོན་གང་ཡིན་དེ་ཉིད་ནི། །མ་ནོར་མ་འཁྲུལ་ཉིད་དུ་བྱ། །
དེ་བཞིན་བསྒོམ་པའི་ཚེ་ན་ཡང་། །ངོ་བོ་གྲངས་ངེས་གོ་རིམ་གསུམ། །ཚུལ་
བཞིན་ལེགས་པར་བྱེད་པ་ནི། །སྒོམ་གྱི་ལུགས་ལས་གཡོ་མེད་ཡིན། །འཇིག་རྟེན་
བྱ་བ་ཀུན་ལ་ཡང་། །དང་པོ་རིག་པས་ལེགས་བརྟགས་ཏེ། །འོས་པའི་ལམ་དུ་
གང་བཞག་པ། །དེ་ལས་གཡོ་བ་མེད་པ་དགོས། །ཉིན་རེ་ལ་ནི་ལུགས་སྲོལ་རེ། །
མི་རེ་ལ་ནི་ཁྲིམས་ལུགས་རེ། །སུ་ལའང་མི་མཛེས་རྒྱལ་པོའི་སྲིད། །མེད་པར་
འགྱུར་པའི་ལྟས་ངན་ཡིན། །གསར་རྙིང་ཡང་དག་གྲུབ་པའི་མཐའ། །སྔར་དེའི་
ལུགས་སྲོལ་ཅི་ཡོད་པ། །ཆགས་སྡང་དབང་གིས་སྤངས་བླངས་སུ། །མི་བྱ་རང་
449



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ལུགས་གཙོར་འདོན་དགོས། །ཡང་དག་བསྟན་ལ་འཇུག་སྒོ་ནས། །རྫོགས་པའི་
སངས་རྒྱས་ཐོབ་ཀྱི་བར། །ལམ་དང་འབྲས་བུའི་འབྲེལ་བའི་གནད། །མངོན་
གྱུར་ལྐོག་གྱུར་ཤིན་ལྐོག་ལ། །མངོན་རྗེས་གཉིས་དང་ཡིད་ཆེས་ཀྱིས། །དག་པའི་
བར་དུ་ལུང་རིགས་ཀྱིས། །མང་དུ་དཔྱད་དེ་ངེས་རྙེད་ན། །རང་ལུགས་རི་ལྟར་
བརྟན་པར་གྱུར། །ཤིང་རྟ་ཆེན་པོའི་རིགས་ལམ་བཞིན། །ངེས་ཤེས་བརྟན་པར་
མི་ལྟོས་པར། །འདུན་སྡང་སོགས་གྱིས་བདག་གི་འདི། །ཁོ་ན་བདེན་གྱི་གཞན་
གཏི་མུག །སྨྲ་བ་ཤིང་སྐམ་ཇི་བཞིན་དུ། །ལམ་དུ་འཇོག་མུས་མ་ཡིན་ཞིང་། །
རང་ལ་འབྱུང་བའི་ཡོན་ཏན་སྒོ། །ཀུན་ཀྱང་འགག་པར་བྱེད་པ་ཡིན། །ལམ་
བགྲོད་མི་མཁས་གཡག་རྒན་དང༌། །ལུགས་ལས་མི་གཡོའི་སྐྱེས་བུ་གཉིས། །ཁྱད་
པར་ལེགས་པར་མ་ཕྱེས་ན། །བརྟན་སྐད་མཐའ་དག་གཞུང་ངན་ཡིན། །དགའ་
སྡུག་ཁེངས་དུལ་འཇམ་རྩུབ་སོགས། །སྣ་ཚོགས་སྤྱོད་ལམ་མི་འདྲ་བར། །སྙིགས་
མའི་སྐྱེ་བོ་འགྱུར་ན་ཡང་། །རྒྱལ་པོ་མི་འགྱུར་དེ་འདུལ་དགོས། །དེས་ན་ཅུང་
ཟད་ཙམ་རེ་ལ། །དགའ་སྡུག་སྲང་མདའ་བཞིན་མ་བྱེད། །མ་འདྲེས་སྐྱེ་བོར་
བཟང་ཆེ་ཞིང་། །འདྲེས་ན་དུས་ཀུན་འཚེ་བ་ནི། །གཞུང་ངན་མི་བརྟན་པ་ཡི་མི། །
གསེར་གྱི་ཡོན་དང་ལྷན་ཅིག་ཏུ། །བྱུང་ཡང་འཁོར་དུ་མི་བསྡུ་ཞིང་། །ཅུང་ཟད་
ཙམ་གྱིས་དགའ་ཞིང་འཁྲབ། །ལྟ་སྟངས་ཙམ་ལ་འཁྲུགས་ཤིང་ཞུམ། །བློ་ཡང་
དྲོད་ཆུང་ཐ་ཤལ་རྣམས། །ཟིལ་གནོན་གཟེངས་བསྟོད་མི་ཡོལ་དགོས། །དང་པོ་
རྒྱུས་མེད་པ་ལ་ནི། །མགྲོན་པོས་བྱ་དགའ་ཙམ་འོས་ཀྱང་། །རང་གི་ཕྱི་ནང་ཕྲ་
རགས་ཀྱི། །བྱ་བ་ཀུན་ལ་འདྲིས་མི་བཅུག །ཡུན་རིང་འགྲོགས་ཤིང་རྒྱུས་ལོན་ཚེ། །
450



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
མཛའ་བ་བརྟན་པར་འགྱུར་བ་སྟེ། །བློ་གྲོས་བརྟན་པའི་རིགས་ཡིན་པས། །
གལ་ཆེན་ལས་ཀ་བཅོལ་བ་དགོས། །ཕན་འདོགས་པ་དང་གནོད་བྱེད་དང་། །
གཏམ་གྱི་སྔོན་འགྲོར་བསམ་ཚོད་ཀྱི། །རྣམ་འགྱུར་ངོམས་པར་འགྱུར་བའི་
འཁོར། །དུས་སུ་སུན་འབྱིན་ཡོལ་མེད་དགོས། །གློ་བུར་ཚིག་གིས་མི་འཁྲུགས་
ཤིང་། །བྱ་བྱེད་ཆ་ཀུན་མི་བརྗེད་ཅིང་། །སུས་ཀྱང་གཏིང་དཔོག་མི་ནུས་པའི། །
བརྟན་ཚུལ་རྒྱ་མཚོ་ལྟ་བུ་དགོས། །གཏིང་དཔོག་མི་ནུས་པ་ཡི་དོན། །དགོས་
ཡོད་དགོས་མེད་ཐམས་ཅད་ནི། །མི་སྨྲ་གསང་བར་བྱེད་པ་ལ། །བླུན་པོ་རྣམས་
ཀྱིས་འཁྲུལ་མོད་ཀྱང་། །འདི་ནི་བྱ་བྱེད་ལས་གསུམ་ཆ། །འབྲས་བུར་བཅས་
པའི་འབྲེལ་བའི་ཆ། །དཔྱིས་ཕྱིན་ཁོང་དུ་ཆུད་པ་བཞིན། །གཞན་གྱི་ཁོང་དུ་མི་
ཆུད་དགོས། །ཅུང་ཟད་ཙམ་གྱི་དྲིན་ལ་ཡང་། །དྲིན་གཟོ་བྱེད་པར་རིགས་མོད་
ཀྱང་། །ཅུང་ཟད་ཙམ་གྱིས་མགུ་སླ་ན། །དེ་ཡང་ལུགས་ལས་གཡོ་བ་ཡིན། །
འབྱོར་ཚེ་དྲེགས་པ་དུལ་བྱེད་ཅིང་། །རྒུད་ཚེ་ཞུམ་པ་གཟེངས་བསྟོད་དེ། །རང་
གི་སྐལ་བར་འོས་པའི་ཆ། །སྒྲུབ་ལ་སྐྱེན་གྱིས་མ་བསྒྱུར་དགོས། །ཅོལ་ཆུང་བྱ་བ་
སྣ་ཚོགས་ལ། །བྱིས་པའི་རྩེད་མོ་བཞིན་བལྟས་ཏེ། །དགའ་དང་ཁྲོ་བ་མི་བསྐྱེད་
པར། །དུས་སུ་བསྡིགས་ལ་ཚར་བཅད་བྱ། །དོན་ཆུང་དོན་ཆེན་གང་ཡིན་ཀྱང་། །
རང་གིས་དམ་དུ་བཅས་པ་དང་། །མནའ་འདོར་བ་ལས་མི་ལྡོག་དགོས། །
གཏམ་ལ་ངེས་པ་མེད་གྱུར་ན། །སུས་ཀྱང་བརྩི་བར་མི་འགྱུར་ཞིང་། །བྱ་བ་ངེས་
པ་མེད་པ་ན། །སུས་ཀྱང་ཆགས་འཇོག་མི་བྱེད་པས། །ཚེ་གང་ཚིག་གཅིག་དོན་
སྟེང་དུ། །ལྡན་ན་གཞན་གྱིས་བརྩི་བར་འགྱུར། །དང་པོ་མཐའ་ལ་མ་དཔྱད་
451



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
པར། །བྱ་བ་གང་ལའང་མི་འཇུག་ཅིང་། །ཞུགས་ནས་དེ་འགྲུབ་མ་གྱུར་པར། །
ནམ་ཡང་ལྷོད་པར་མི་བྱེད་དགོས། །བླུན་པོས་དང་པོ་ཁས་ལེན་དང་། །སྒྲིམ་པ་
ཆེ་མོད་མཐའ་མ་ནི། །ལྷོད་ཅིང་མཐའ་རུ་ཕྱིན་པ་མེད། །མཁས་པས་དོན་ཆེན་
ངང་བསྲིངས་ཏེ། །དང་པོ་ལྷོད་ཅིང་མཐའ་མ་རུ། །སྒྲིམ་པས་དོན་མང་ཚགས་
སུ་ཆུད། །དམ་བཅའ་བརྟན་པའི་མི་རྣམས་ཀྱིས། །འགྲུབ་པར་མི་འགྱུར་གང་
ཡང་མེད། །སྐྱོན་ཟད་ཡོན་ཏན་ཀུན་རྫོགས་པའི། །སངས་རྒྱས་ཉིད་ཀྱང་དམ་
བཅས་འགྲུབ། །མཁས་པ་རི་ལྟར་བརྟན་པས་ནི། །དུས་ཀུན་ཡོན་ཏན་ཚགས་
ཚུད་པས། །རང་ལ་ནམ་དགོས་ཚེ་ན་ཕན། །དྲོད་ཆུང་ཀུན་ཤེས་གཅིག་སྡུག་
རྣམས། །རིག་པ་གླེགས་བམ་ལ་གནས་དང་། །མ་སྒྲུབ་པ་ཡི་གསང་སྔགས་
དང༌། །ཚགས་སུ་མ་བྱས་ཡོ་བྱད་དང༌། །བརྗེད་ངས་དབང་གྱུར་བསླབ་པས་
བསླུ། །དེས་ན་མཆོག་དམན་མཐའ་དག་དང་། །ཁྱད་པར་རྒྱལ་པོ་བརྟན་པ་
དགོས། །ཚོགས་གཉིས་གསོག་ལ་མ་བརྩོན་ན། །སྔ་མའི་བསོད་ནམས་འཛད་
འགྱུར་ཞིང་། །ད་ལྟ་བསོད་ནམས་མ་བསགས་པས། །མ་འོངས་འཕེལ་བར་མི་
འགྱུར་རོ། །དེ་ཕྱིར་བདག་ཉིད་དུས་ཀུན་ཏུ། །མི་ཉམས་འཕེལ་བ་མཐར་ཐུག་
ཕྱིར། །ཚོགས་གཉིས་གསོག་ལ་འབད་པར་བྱ། །ལུགས་ཀྱི་བསྟན་བཅོས་དཔག་
བསམ་ལྗོན་པ་ལས་རྒྱལ་པོའི་མཚན་ཉིད་གཏན་ལ་དབབ་པའི་ཡལ་འདབ་སྟེ་བདུན་པའོ། །
-
མཚན་ཉིད་ལྡན་པའི་རྒྱལ་རིགས་ཀྱིས། །རང་གི་སྒོ་གསུམ་སྤྱོད་པ་ལ། །
དྲན་ཤེས་བག་ཡོད་ལ་བརྟེན་ཏེ། །ཤེས་རབ་སྟོབས་ཀྱིས་མ་བརྟགས་ན། །རྒྱལ་
པོ་ཀུན་གྱི་བརྟག་བྱའི་གནས། །ཡིན་ཕྱིར་ཐ་ཤལ་སྤྱོད་པ་ལ། །ཅུང་ཟད་ཙམ་
452



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ཡང་གཞན་དག་གིས། །སྒྲོགས་ཤིང་གྲགས་པ་ཉམས་པར་བྱེད། །གལ་ཏེ་སྔོན་
ཆད་བག་མེད་དབང་། །གྱུར་ཀྱང་སྐྱོན་རྣམས་ངོས་ཟིན་ནས། །དེ་ཡི་དབང་དུ་
མ་བཏང་ན། །ཟླ་བ་སྤྲིན་ལས་བྲལ་བ་ལྟར། །འགྱུར་བར་མགོན་པོ་ཀླུ་སྒྲུབ་
གསུངས། །བླང་དོར་འབྱེད་པའི་ཤེས་རབ་ནི། །དྲན་ཤེས་སྟོབས་ཀྱིས་ལེགས་
བླངས་ན། །ལུས་དང་ངག་གི་སྦྱོར་བ་ནི། །བྲན་བཞིན་དབང་དུ་བྱེད་པར་ནུས། །
ཕལ་པ་རྣམས་དང་ལྷན་ཅིག་ཏུ། །རྒྱལ་པོ་སྤྱོད་པར་གྱུར་པ་ན། །སུ་ཡིས་སུ་ལ་
བརྩི་ཞིང་བཀུར། །གང་ཞིག་གང་གི་མདུན་དུ་བགྲོད། །བླུན་པོ་འགའ་ཞིག་ཆོམ་
རྐུན་དང་། །ལྷན་ཅིག་སྨྲ་ཞིང་སྟན་ལ་འདུག །དེ་ཡིས་བསྒོ་བའང་དང་ལེན་ན། །
དེ་ལས་གཞན་ན་མི་སྲུན་གང་། །དེ་ནི་ཁྲིམས་ཀྱི་གནས་ཡིན་གྱི། །ཁྲིམས་ཀྱི་
བདག་པོར་ག་ལ་འོས། །དགེ་སྦྱོང་ལ་སོགས་བཀུར་འོས་ལ། །འགྱིང་པས་ཆེ་
ཚུགས་སྟོན་པ་དང་། །མ་རབས་སྐྱེ་བོའི་འདུ་ལོང་སར། །སྤྱོད་པའི་ཆེ་ཚུགས་
འཆོར་བ་ནི། །ཁྱི་རྒན་དག་གི་རྣམ་ཐར་བཞིན། །ཡ་རབས་སྐྱེ་བོར་མི་འོས་ན། །
རྒྱལ་པོའི་རིགས་ལ་སྨོས་ཅི་དགོས། །རྒྱལ་པོའི་མིང་འཛིན་ཆ་ལུགས་རྣམས། །
སྤྲང་པོ་འདྲ་བ་དེ་དག་ནི། །མངའ་ཐང་ཉམས་སམ་ཉམས་པའི་ལྟས། །ཀུན་
ཀྱིས་དེ་ལ་བརྙས་པར་བྱེད། །འཁོར་ངན་སྤྱོད་པ་ངན་པ་དང་། །ཟས་གོས་ངན་
པའི་ཚོགས་ནང་དུ། །རང་ཉིད་ཆེ་ཚུགས་སྟོན་པ་ནི། །རྒྱལ་པོས་རང་ལ་དམའ་
འབབ་ཡིན། །དགོས་པའི་གནས་ལ་མི་དཔྱོད་པར། །དོན་མེད་ངག་ཀྱལ་བཞད་
གད་སོགས། །ཉི་མ་འཕུད་ཐབས་བྱེད་པ་ནི། །མཆིལ་བའི་ཚོགས་དང་ཅིས་མི་
འདྲ། །སྟན་གྱི་ཁ་ལ་མི་ཆགས་པར། །ལྷབ་ལྷབ་དར་ལྕེ་རླུང་བསྐྱོད་བཞིན། །
453



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
གར་སོང་འདིར་ཡོད་མེད་པ་རྣམས། །སྲེ་མོང་དག་ལས་གཞན་སུ་རིགས། །རྒྱུན་
དུ་སེམས་ནི་བག་མེད་ཁར། །སྨྱོ་ཆུས་སེམས་ནི་མྱོས་བྱས་ཏེ། །ངོ་ཚ་ཁྲེལ་མེད་
བབ་ཅོལ་སྤྱོད། །སྨྱོན་པ་ལས་གཞན་སུ་ཞིག་ཡིན། །བཀྲེས་སྐོམ་སྙོམས་པར་གྱུར་
པ་ན། །འཁྲིག་པ་ལས་གཞན་མི་དྲན་པ། །བོང་བུའི་རྣམ་ཐར་ཉིད་ཡིན་གྱིས། །
ཡ་རབས་དུད་འགྲོས་དེ་མི་བྱེད། །རང་བློས་ཤེས་དང་བག་མེད་བཞིན། །གྲོགས་
ངན་ཚོགས་ལ་བརྟེན་གྱུར་ལ། །འདི་ཕྱི་ཀུན་ཏུ་ངེས་པར་འཕུང་། །རྒྱན་འགྱེད་
འདུས་བལྟ་ལེ་ལོ་དང་། །སྡིག་གྲོགས་ཆང་འཐུང་མཚན་མོར་རྒྱུ། །གྲགས་པ་
ཉམས་པའི་རྒྱུ་དྲུག་ཅེས། །བདག་ཉིད་ཆེན་པོ་ཀླུ་སྒྲུབ་གསུང་། །འདོད་པ་ཕུང་
ཁྲོལ་ཀུན་གྱི་གཞི། །བརྟེན་པས་ཕྱི་ཕྱིར་འཕེལ་བར་འགྱུར། །དེ་ཕྱིར་འདོད་ལ་
ཆོག་ཤེས་ནི། །མཆོག་དམན་ཀུན་གྱི་འབྱོར་བའི་མཆོག །དེ་ལྟར་བག་མེད་སྐྱོན་
དྲན་ཏེ། །བག་ཡོད་སེམས་ཀྱིས་དུས་ཀུན་ཏུ། །སྤྱོད་ལམ་ཀུན་ཏུ་མཛེས་བྱ་བ། །
བདག་ཉིད་ཆེན་པོའི་སྤྱོད་པ་ཡིན། །འདུག་ན་སྟན་ལ་བག་ཕེབས་ཏེ། །གསེར་
གྱི་རི་བཞིན་མངོན་མཛེས་ཤིང་། །བལྟ་ན་གཉའ་ཤིང་གང་ཙམ་དང་། །འགྲོ་ན་
གླང་པོའི་དབང་པོ་བཞིན། །མངོན་པར་མཛེས་པས་བགྲོད་བྱེད་ཅིང་། །སྔ་བར་
ལྡང་ཞིང་ཁྲུས་དང་ནི། །གཙང་སྦྲ་བྱེད་ཅིང་གོས་ཚགས་བཅོས། །གསུམ་ལ་
སྐྱབས་འགྲོ་སེམས་བསྐྱེད་སོགས། །སྒོ་གསུམ་དགེ་ལ་སྦྱོར་བྱེད་ཅིང་། །དམིགས་
བསལ་མདུན་ན་འདོན་སོགས་ལས། །སྐྱེ་རྒུའི་འདུ་ཚོགས་ཀྱིས་དབེན་པར། །
རྒྱལ་མཚན་རྩེ་ལ་ནོར་བུ་བཞིན། །རང་གིས་རང་ཚུགས་མ་ཤོར་བར། །ཁྱད་
ནོར་བཞིན་དུ་གཅེས་སྤྲས་བྱ། །ཟས་ཀྱི་ཚོད་ཟིན་ཉིན་གཉིད་སོགས། །མི་རིགས་
454



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
བྱ་བ་རྒྱང་དོར་ཏེ། །ཆོས་དང་སྲིད་ཀྱི་གལ་ཆེན་དོན། །དཔྱོད་ལ་ནམ་ཡང་
གཡེལ་མེད་བྱ། །ངེས་པར་འཕྲད་དགོས་ཚོགས་རྣམས་ལའང་། །རང་རང་གོ་ས་
ཇི་བཞིན་ལས། །དགོས་མེད་འཕྲལ་དུ་བཀྱག་བབས་སོགས། །བབ་ཅོལ་ལྟ་བུ་མི་
བྱེད་ཅིང་། །ཡོན་གནས་དམ་པ་རིགས་མཆོག་དང་། །རྒན་པ་རྣམས་ལ་བཀུར་
བྱེད་ཅིང་། །ཕལ་ཆེར་ལ་ནི་འཛུམ་པའི་བཞིན། །དགའ་བའི་གཏམ་གྱིས་གནད་
བཀྲོལ་ཏེ། །དགོས་དོན་མང་ཉུང་རན་པར་བསྒོ། །མ་རུངས་རྣམས་ལ་ཅི་དགོས་
ཀྱི། །བྱ་བ་ཕྱི་མཐའ་བརྟགས་ནས་བྱ། །གལ་ཏེ་གཞན་དུ་འགྲོ་དགོས་ཀྱང་། །
ཡ་རབས་དཔུང་དང་ཆེ་བའི་རྟགས། །འོས་པའི་རྒྱན་ཆ་ལེགས་སྤྲོད་དེ། །མཛེས་
ཤིང་རྔམས་བརྗིད་ཆེ་བར་བྱ། །ནང་ནས་ང་རྒྱལ་མི་ཆེ་ཞིང་། །ཕྱི་ན་ཆེ་རྟགས་
མི་ལྡན་ན། །རྒྱལ་དམངས་ཐམས་ཅད་འདྲ་མཉམ་གྱིས། །རྒྱལ་པོ་དབང་ཐང་
ཉམས་པར་འགྱུར། །རྒྱལ་པོ་དབང་ཐང་ཉམས་གྱུར་ན། །ཡུལ་ཕྱོགས་མི་བདེ་
འཁྲུགས་རྩོད་འཕེལ། །དེ་ཕྱིར་ཕྱི་ན་མེ་ཆེན་ལྟའི། །བཟོད་པར་དགའ་ཡང་དྲུང་
ཕྱིན་ན། །ཞུན་མར་ལྟ་བུའི་ངང་ཚུལ་བཟང་། །དགོས་ཞེས་མཁས་པས་གསུངས་
པ་བཞིན། །ལེགས་པར་བརྟགས་ལ་དེ་བཞིན་བྱ། །སྤྲང་པོ་རྣམས་ཀྱིས་རྒྱལ་པོ་
བཞིན། །ནན་ཏན་བསྒོ་བ་ཁྲེལ་བའི་གནས། །དེ་བཞིན་རྒྱལ་པོའི་ཆེ་ཚུགས་
དང༌། །ཞུམ་སྐད་ཤོར་ན་དེ་བས་སྨད། །དེ་ཕྱིར་རྒྱལ་པོ་རྒྱལ་རིགས་ཀྱིས། །རང་གི་
ཆེ་ཚུགས་ཤོར་མི་བྱ། །དེ་ཕྱིར་འཁོར་གྱི་སྐྱེ་བོའི་ཚོགས། །ཀུན་ཀྱང་གོ་གནས་མ་
འཆོལ་བར། །ཡ་རབས་ཆས་རྒྱན་ལེགས་སྤྲས་པ། །རྒྱལ་པོའི་ཆེ་རྟགས་འཇིག་
རྟེན་རྒྱན། །འཁོར་གྱི་ཚོགས་ཀྱང་རང་རང་གི། །ལས་སུ་བྱ་བ་གང་ཡོད་ལ། །
455



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
སྔ་ནས་བསམ་གཞིག་བྱེད་བཅུག་སྟེ། །བྲེལ་དུས་གློ་ཚུབ་མི་མང་དགོས། །ཉིན་
རེ་ལ་ཡང་ཕྱག་མཆོད་སོགས། །བསོད་ནམས་ཚོགས་བསགས་རྒྱུན་བྱེད་ཅིང་། །
དྲན་དང་ཤེས་བཞིན་གྱིས་བརྟགས་ཏེ། །ཐོས་བསམ་སྒོམ་པ་ཅི་འཕེལ་བྱ། །
གཞན་ཡང་མ་བརྟགས་ཟས་ཟ་དང་། །ཆུ་ཆེན་བརྒལ་དང་སྦྲུལ་གདུག་སོགས། །
གནས་མ་ཡིན་པས་རྩེ་བ་དང་། །རྟ་རྒོད་ཞོན་དང་རྒྱུས་མེད་མིས། །གང་འཁྲིད་
སོགས་སུ་འགྲོ་བ་སོགས། །རང་ཉིད་ཉམས་པའི་གནས་ཀུན་ལ། །མཁས་པ་
རྣམས་ཀྱིས་བག་ཡོད་བྱ། །དེ་ལྟའི་བག་ཡོད་ལྡན་པ་ལ། །གཞན་དག་མི་འདུད་
དབང་མེད་ཅིང་། །བག་མེད་དབང་གྱུར་གཞན་རྣམས་ཀྱང་། །ཟིལ་གྱིས་མནན་
ཏེ་འདུ་བར་བྱ། །རྒྱལ་པོའི་ལས་སུ་བྱ་བ་དང་། །འབངས་ཀྱི་ཁོངས་སུ་ཅི་
བསམས་ལ། །ངག་གི་ལམ་ལས་རྟོགས་དགོས་ཕྱིར། །མཁས་པས་རང་གཞན་
དག་ལ་བརྟགས། །མ་བརྟགས་པ་དང་དུས་མིན་གྱི། །གཏམ་རྣམས་རང་མཚང་
ངོམས་པའི་ཕྱིར། །གཞན་ལ་རང་གི་རྒྱུས་སྟོན་པའི། །སྨྲ་འཆལ་རྣམ་ཀུན་བསྲུང་
བར་བྱ། །རྫུན་ཚིག་གཅིག་གིས་ཚེ་གང་ལ། །རང་ཉིད་རྫུན་པའི་གྲལ་དུ་འཕེན། །
ཚིག་བདེན་གཞན་གྱིས་དབང་མེད་དུ། །བཀུར་འོས་དཔང་པོའི་མཆོག་ཡིན་
པས། །ཡ་རབས་རིགས་སུ་གཏོགས་རྣམས་ཀྱིས། །རྫུན་གྱི་ཚིག་ནི་ཀུན་སྤངས་
ཤིང་། །རྣམ་ཀུན་བདེན་པར་སྨྲ་བར་བྱ། །རྫུན་དང་གཡོ་སྒྱུའི་ཐབས་ཚུལ་གྱིས། །
རེ་ཞིག་རང་དོན་འགྲུབ་རློམ་མཚང་། །ལས་འབྲས་བསླུ་བ་མེད་པའི་འབྲས། །
ནམ་ཞིག་རྒྱལ་ཁམས་ཡོངས་ལ་སྟོན། །ཁྱི་དང་བྱི་ལ་རྐུན་པོ་བཞིན། །ཀུན་གྱི་
གྲལ་དུ་ཚུད་མི་འགྱུར། །དེ་ཕྱིར་རྒྱལ་རིགས་རྫུན་སྨྲ་རྣམས། །རིགས་རྒྱུད་ཆེ་ལ་
456



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
དམའ་འབེབས་ཡིན། །གཞན་དག་བདེན་པར་སྨྲ་རྣམས་ལ། །རྒྱལ་རིགས་
མཁས་པས་བསྟོད་བྱ་ཞིང་། །ཉེས་ཅན་བདེན་པའི་ཁས་ལེན་རྣམས། །བདེན་
སྨྲའི་ཆ་ནས་དབུགས་དབྱུང་བྱ། །རང་གཞན་གང་ཡང་གསང་དགོས་གཏམ། །
གསང་བར་བྱེད་ལ་འགལ་བ་མེད། །དེ་མིན་རྫུན་གྱི་ཟོལ་ཙམ་ཡང་། །མཁས་པ་
རྣམས་ཀྱིས་བསྟན་མི་བྱ། །རང་དང་མི་འགལ་མཁས་པ་དང་། །སྙིང་ནས་རེ་
ལྟོས་བྱེད་རྣམས་ལ། །དྲིས་པའི་དོན་རྣམས་དྲང་པོར་བཤད། །བླུན་པོ་རྣམས་ལ་
ཅི་འོས་ཀྱི། །ཚིག་གི་ལམ་ནས་འདྲིད་ཅིང་བསྟོད། །ཚོད་ཉུལ་གཡོ་སྒྱུའི་ངག་
རྣམས་ལ། །རིགས་མཐུན་དང་ནི་སུན་འབྱིན་གཏམ། ། །ཞི་དྲག་གང་དགོས་
བརྟགས་ལ་བརྗོད། །སྐྱོ་བ་སངས་པའི་གཏམ་རྣམས་ལ། །ངོ་མཚར་རྒྱལ་རབས་
སྒྲུང་རྒྱུད་དང་། །རེ་འགའ་ཕན་གནོད་མེད་པའི་གཏམ། །གཞན་སེམས་གཟུང་
བར་བྱ་ཕྱིར་བརྗོད། །ཡིད་ལ་བརྣག་པའི་དོན་མཐར་ཐུག །ཡུལ་མིན་དང་ནི་
དུས་མིན་ལ། །བསྒྲགས་ན་འགྲུབ་པར་མི་འགྱུར་བས། །སེམས་ལ་རི་མོར་བྲི་
བར་བྱ། །ཤིན་ཏུ་གསང་བར་འོས་པའི་དོན། །དགོས་མེད་མཛའ་ཡང་བཤད་མི་
བྱ། །མཛའ་བ་རྣམས་ཀྱིས་མཛའ་བ་ལ། །སྤེལ་ནས་རྒྱལ་ཁམས་ཁྱབ་པར་འགྱུར། །
བཤད་པར་བྱ་བ་བཤད་བྱ་ཡི། །ཚིག་ཀུན་གསང་བར་བྱེད་མི་དགོས། །ཐོས་
ཚད་དྲན་ཚད་བཤད་མི་བྱ། །གནས་མིན་བསྒྲགས་པ་ཉེས་པ་ཆེ། །དུས་ལ་
བབས་ཚེ་དྲིས་ན་ཡང་། །དགོས་མེད་གསང་བར་བྱེད་རློམས་ཀྱིས། །བརྗོད་འོས་
བརྗོད་པར་མི་བྱེད་པ། །ལྐུགས་པའི་རྣམ་ཐར་འཛིན་པ་ཡིན། །དེ་ཕྱིར་དུས་ལ་
བབ་པའི་གྲོས། །རང་གི་དེ་ཉིད་མི་སྟོན་ཅིང་། །གཞན་ལ་དམའ་དབབ་མི་བྱ་
457



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཞིང་། །སྐབས་དོན་དྲང་པོར་བརྗོད་པར་བྱ། །རང་འདོད་དང་ནི་དུས་མིན་
གཏམ། །མི་མང་ནང་ནས་རང་མཚང་འདོན། །རྒྱུས་མེད་གཞན་ལ་ཁེངས་ཆེ་བ། །
ཀུན་གྱི་ཡིད་འཁྲུགས་ཁྲེལ་བའི་རྒྱུ། །དེ་འདྲ་བཤད་པར་བྱེད་པ་རྣམས། །འདྲེ་
ངན་སྔགས་པས་གཟིར་བ་བཞིན། །ལྷ་འདྲེ་སྟོང་གི་འདུ་འཚོགས་ཀྱིས། །མི་ཁ་
བྲ་མཆུ་ཕབ་པ་ཡིན། །སྐྱེ་བོ་གཞན་དང་འཕྲད་ཚེ་ཡང་། །ཆེ་ཚུགས་མི་ཤེས་ཆེ་
བའི་ཚུལ། །མི་སྨྲའི་བརྟུལ་ཞུགས་འཛིན་པ་ནི། །ལྐུགས་པ་མིན་བཞིན་རང་ཉིད་
ཀྱིས། །བསམ་བཞིན་རང་ཉིད་ལྐུགས་པའི་གྲལ། །འཕངས་ནས་ལྡེར་བཟོའི་
ཚུལ་འཛིན་པ། །ཐོ་ཡོར་མི་དང་ཅིས་མི་འདྲ། །དེ་ཕྱིར་རྒྱལ་རིགས་མཁས་པ་
རྣམས། །སྐྱེ་བོ་མང་པོར་མི་འཕྲད་ཅིང་། །གལ་ཏེ་འཕྲད་དགོས་སྐྱེ་བོ་ལ། །
ལེགས་བཤད་འབེལ་གཏམ་སྣ་ཚོགས་ཀྱིས། །ཡིད་འཕྲོག་སྨྲ་བས་མགུ་བར་བྱ། །
རང་གཞན་འདི་ཕྱིར་བདེ་བ་དང་། །སྙན་པའི་གྲགས་པ་འབྱུང་བའི་ཕྱིར། །
ཡོན་ཏན་ཅན་ལ་བསྟོད་པར་བྱེད། །རང་གི་ལེགས་ཚོགས་འགྲིབ་བྱེད་པའི། །
བླུན་པོ་ཕྲག་དོག་ལྡན་རྣམས་ཀྱིས། །གཞན་གྱི་ཡོན་ཏན་ལ་འཁུ་ཞིང་། །གཞན་
ལ་སྨད་པ་ལྷུར་བླངས་པས། །རང་ཉིད་འདི་ཕྱི་ཀུན་ཏུ་སྨད། །ཡོན་ཏན་ཆུང་ངུ་
དག་ལ་ཡང་། །སྙན་པར་སྨྲ་བ་ལེགས་མོད་ཀྱང་། །ང་རྒྱལ་ཅན་དང་རྫུན་ཚིག་
གིས། །བསྟོད་ན་རང་གཞན་དམའ་ཕབ་ཡོང་། །ལྐོག་ནས་སྨྲ་ཞིང་དངོས་སུ་
བསྟོད། །ལྕེ་གཉིས་སྤྲུལ་དང་མཚུངས་རྣམས་ནི། །བཏང་སྙོམས་ཡང་ན་སུན་
འབྱིན་གནས། །དོན་མེད་ངག་འཁྱལ་སྨྲ་རྣམས་དང་། །ལྷན་གཅིག་སྨྲ་བར་མི་
བྱེད་ཅིང་། །དོན་ལྡན་དུས་སུ་བབས་པའི་གཏམ། །འཇིག་རྟེན་རྒྱན་དུ་སྨྲ་བར་
458



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
བྱ། །ཚིག་རྩུབ་ཀྱིས་ནི་འདི་ཕྱི་རུ། །རང་ལ་གནོད་པ་མང་འབྱུང་བ། །ཚེ་
འདིར་དགྲ་གཉེན་ཕལ་ཆེར་ཡང་། །ཚིག་ལ་བརྟེན་ནས་འབྱུང་བ་དང་། །ཚིག་
རྩུབ་མང་ན་སྦྱིན་སོགས་ཀྱིས། །བསྡུས་ཀྱང་འདུ་བར་མི་འགྱུར་ཞིང་། །སྙིང་
ནས་བརྩེ་བའི་འཁོར་རྣམས་ཀྱང་། །ཕྱི་ལ་ཕྱོགས་པར་འགྱུར་བའི་ཕྱིར། །སྙན་
པར་སྨྲ་བ་སྡུད་པའི་མཆོག །འོན་ཀྱང་སྙན་པར་སྨྲ་ཚུལ་ནི། །རང་བློས་ཞིབ་
མོས་ལེགས་བརྟགས་ཏེ། །གཞན་གྱི་བློ་དང་དུས་འཚམས་པར། །སྨྲ་བའི་ཚུལ་ལ་
མཁས་པར་བྱ། །དེ་མིན་གཞན་གྱིས་མི་བསད་ལ། །ལེགས་སོ་ཞེས་ནི་སྨྲ་བྱེད་པ། །
གཏོལ་མེད་ཚིག་དང་གཡོ་སྒྱུའི་ཚོགས། །སྙན་པར་སྨྲ་བ་གང་ཡིན་དཔྱོད། །
གཞན་ལ་ཕན་པའི་བསྒོ་བ་ཡང་། །བློ་དམན་བློ་དང་འཚམས་ཙམ་ལས། །རྒྱལ་
པོས་ཅི་ཤེས་གང་ཤེས་ཀུན། །སུ་བྱུང་ལ་བཤད་སྨྱོན་པ་ཡིན། །བློ་ཆེན་མཁས་པ་
རྣམས་ལ་ནི། །རན་ཙམ་སྨྲས་པས་ཕན་འདོགས་ཤིང་། །ད་དུང་དེ་འཕྲོས་
ལེགས་བཤད་རྒྱུན། །ཡོད་སྙམ་དོན་གཉེར་བྱེད་པ་འབྱུང་། །ལེགས་བཤད་ཧ་
ཅང་མང་དྲགས་ན། །བླུན་པོ་འཚོགས་པའི་འདུན་ས་རུ། །མ་འགྲིམ་པ་ཡི་ཚོང་
ཟོང་བཞིན། །སུ་ལ་དགོས་པ་མེད་པ་མཐོང་། །ཕ་རོལ་དབྱེ་ཕྱིར་ཕྲ་མ་ནི། །
ནམ་ཡང་སྨྲ་བར་མི་བྱེད་ཅིང་། །གཞན་གྱི་སྨྲ་ལའང་མི་ཉན་མོད། །གཟབ་
དགོས་གནས་ནི་འགའ་ཞིག་པ། །བརྟགས་དཔྱད་བྱས་ན་མི་རུང་མེད། །ཡུལ་གྱི་
བློ་ཆུང་སྐྱེ་བོ་རྣམས། །འཁྲུགས་པར་བྱེད་པ་ཕྲ་མ་ཐུ། །དེ་ཕྱིར་ཕྲ་མ་མཁན་
རྣམས་ནི། །རྒྱལ་རིགས་མཁས་པས་ཚར་གཅོད་བྱ། །དོན་མེད་ལོང་གཏམ་སྣ་
ཚོགས་ཀྱིས། །ཁྲོམ་དུ་ཉི་མ་འཕུད་མཁས་རྣམས། །འདི་ཕྱིའི་དོན་ཀུན་ཉམས་
459



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བྱེད་ཅིང་། །སུས་ཀྱང་བརྩི་བར་མི་འགྱུར་བས། །རང་དང་གཞན་གྱི་ངག་
འཁྱལ་བ། །རྣམ་པ་ཀུན་ཏུ་དགག་པར་བྱ། །མ་འོངས་བྱ་བ་ལེགས་ཉེས་ལ། །
རྒྱལ་པོའི་བཀའ་དང་ཡ་རབས་ལུགས། །རྒྱལ་པོ་གོང་མའི་བཀའ་ཁྲིམས་བཞིན། །
རྒྱལ་བློན་བློ་གྲོས་གང་ལེགས་ཀྱིས། །མཆོད་གནས་མཁས་པ་དཔང་བཞག་སྟེ། །
བཟང་ལ་རྗེས་འཛིན་ངན་པ་ལ། །ཚར་གཅོད་བྱེད་པའི་ཁྲིམས་བཅས་ལ། །ལྐོག་
ཏུ་སྦ་བར་མི་བྱ་བར། །མཁས་པའི་ངག་དང་ཡིག་གཟུགས་ལ། །བཀོད་དེ་ཀུན་
གྱི་གོ་ཐོས་ཕྱིར། །ཡང་དང་ཡང་དུ་བསྒྲག་པར་བྱ། །ཡ་རབས་སྐྱེ་བོ་ལུགས་
ལམ་ལ། །གནས་པ་རྣམས་ལ་རྒྱུ་མཚན་གྱིས། །ཅི་འོས་གཟེངས་བསྟོད་སྨྲ་བར་
བྱ། །མི་སྲུན་བཅོས་སུ་མེད་རྣམས་ལ། །རིམ་བཞིན་ཚིག་དོན་ལག་ལེན་གྱིས། །
ཚར་གཅོད་ཁྲིམས་བཞིན་བྱ་དགོས་མོད། །དང་པོ་འཇམ་པོས་བསྒོ་བ་དང་། །
བར་དུ་རྒྱུ་འབྲས་གནད་བཀྲོལ་གྱི། །ལེགས་ཉེས་ངོ་སྤྲོད་མ་བྱས་པར། །ཁྱི་ངན་
འཇབ་སྟེ་རྨུག་པ་བཞིན། །ཟ་རྒྱུ་དོན་གཉེར་ཁྲིམས་ལུགས་མིན། །དེས་ན་རྒྱལ་
པོའི་ཁྲིམས་ཀྱི་ལུགས། །མཐོ་དམན་ཀུན་ལ་ཐོས་བྱེད་ཅིང་། །ཐོས་དོན་འགལ་
བར་གྱུར་རྣམས་ལ། །ཁྲིམས་ཀྱི་ལུགས་ལས་མཐོ་དམན་དུ། །མི་འགྱུར་དྲང་པོར་
གཅོད་བྱེད་ན། །མི་འོས་སྨྲ་བརྗོད་མི་འོང་ཞིང་། །ཕལ་ཆེར་རང་སྐྱོན་ངོས་ཟིན་
ནས། །ཡ་རབས་སྐྱེ་བོ་དགའ་འགྱུར་ཞིང་། །མ་རབས་རྣམས་ཀྱང་བག་ཡོད་
འགྱུར། །རྒྱལ་རིགས་རྣམས་ཀྱིས་ཚིག་གཅིག་ཀྱང་། །མ་བརྟགས་སྨྲ་བར་མི་བྱ་
ཞིང་། །སྨྲས་པའི་ཚིག་དེའི་དོན་ལས་ནི། །ནམ་ཡང་འདའ་བར་བྱ་མི་རིགས། །
མངོན་ཤེས་མེད་རྣམས་གཞན་གྱི་སེམས། །སྨྲ་བའི་ངག་ལས་བརྟག་དགོས་
460



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
-
-
-
མོད། །སྐྱེ་བོ་འདུ་ཤེས་སྣ་ཚོགས་པས། །སྣ་ཚོགས་སྨྲས་ལ་ཡིད་རྟོན་མེད། །
བསམ་དཀར་ཕ་མ་ཡིན་ན་ཡང་། །རྨོངས་པའི་རང་འདོད་ཙམ་ཞིག་སྨྲ། །དེ་ནི་
རང་དང་གཞན་དག་ལ། །ཕན་དང་གནོད་ཅེས་མཁས་པས་བརྟགས། །ཁྱི་རྒན་
དག་ལས་ཁྱི་མང་བཞིན། །ཕལ་ཆེར་རྒྱུ་མཚན་གཞན་མེད་པར། །བབ་ཅོལ་གང་
ཐོས་གང་དྲན་སྨྲ། །དེ་ལ་སྤང་བླང་བརྟགས་ཏེ་བྱ། །འགའ་ཞིག་གཞན་ལ་ཕྲག་
དོག་གིས། །གཞི་མེད་རྫུན་གྱིས་སྒྲོ་སྐུར་བྱེད། །དེ་ཉིད་རེ་ཞིག་བཏང་སྙོམས་
སམ། །ཡང་ན་སུན་འབྱིན་གང་རུང་བྱ། །སྨྲས་ཚད་བདེན་འཛིན་གང་རུང་དུ། །
མཐའ་གཅིག་ཐག་གཅོད་མི་བྱ་ཞིང་། །ཡུལ་དང་བདེ་སྡུག་སྐྱོན་ཡོན་སོགས། །
དོན་མེད་ངག་ལས་གསལ་བའི་ཕྱིར། །གཏམ་གྱི་དྲི་རྨེད་སྣ་ཚོགས་ལ། །རྒྱུན་དུ་
དྲི་ལ་མཁས་པར་བྱ། །བདག་ལ་སྐྱོན་ཡོན་མི་འབྱུང་བས། །བསྟོད་དང་སྨད་
པའི་ངག་རྣམས་ནི། །བྲག་ཆ་བཞིན་དུ་བལྟ་བར་བྱ། །སྐྱོན་ཡོན་འབྱུང་ལ་
ལེགས་བརྟགས་ཏེ། །སྐྱོན་སེལ་ཡོན་ཏན་བསྒྲུབ་པར་བྱ། །ས་བདག་རང་ཉིད་
ཆོས་ལྡན་ཕྱིར། །དམ་པའི་ཆོས་ལུགས་ལེགས་སྟོན་པའི། །དགེ་བའི་བཤེས་
གཉེན་ལེགས་བསྟེན་ཏེ། །གཞུང་ལ་སྦྱངས་པ་མཐར་ཕྱིན་བྱ། །གཞུང་གཅིག་
ལེགས་པར་འཁྲིགས་ཚུད་ན། །གཞུང་གཞན་དག་ཀྱང་ཚེགས་མེད་ཤེས། །
རིགས་ཚུལ་མཐར་ཕྱིན་ཆོས་གྲགས་ཏེ། །གཞུང་གཞན་ལ་ནི་ཐོགས་མེད་བཞིན། །
དོན་ལ་མ་བརྟགས་གཞུང་མང་པོར། །འཛིན་པར་རློམ་རྣམས་རང་ཉིད་ཀྱིས། །
ཆོས་བརྒྱུད་བློ་ཡི་དེ་ཉིད་ནི། །གཞན་ལ་མངོན་སུམ་སྟོན་པ་ཡིན། །ཐོས་དོན་
བསམ་བྱུང་ངེས་རྙེད་པར། །ཡང་དག་རིགས་ཚུལ་གྱིས་དཔྱད་དེ། །བློ་གྲོས་ཅན་
461



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
རྣམས་གཞན་དག་ལ། །འབེལ་གཏམ་ངེས་ཤེས་གཏིང་ཚུགས་བྱ། །དེ་ལྟར་ངེས་
ཤེས་རྙེད་དོན་ལ། །ཤུགས་དྲག་བརྩོན་འགྲུས་གོ་བགོས་ཏེ། །རང་གི་ཉམས་སུ་
ལེན་བྱེད་ཅིང་། །གཞན་ཡང་དངོས་སམ་བརྒྱུད་ནས་ནི། །གཞན་དག་དེ་ལ་
འགོད་དགོས་པ། །མི་ནུས་ནུས་ཆུང་རྩལ་སྔར་བས། །དོན་ཀུན་གྲུབ་པར་མི་
ནུས་ཕྱིར། །སྒྲུབ་ནུས་དོན་ཆེན་དཀའ་ཡང་ནི། །ནན་གྱིས་སྒྲུབ་པ་ལྷུར་ལེན་བྱ། །
དོན་མེད་དོན་ལོག་སྒྲུབ་ཐབས་བྲལ། །ཕ་མས་བསྐུལ་ཀྱང་དོར་བར་བྱ། །ཆུང་
ངུའི་དོན་ལ་ཆགས་པ་ཡིས། །ཆེན་པོའི་དོན་རྣམས་ཉམས་འགྱུར་བ། །བསྐལ་
བརྒྱར་བསགས་པའི་བསོད་ནམས་ཚོགས། །གཅིག་པུར་སངས་རྒྱས་འདོད་པའི་
བློས། །དམན་པའི་ཐེག་པར་བསྐྱུར་བ་བཞིན། །དེ་བས་དོན་རྣམས་ཆུང་དུ་ལ། །
ཆགས་པར་མི་བྱ་དོན་ཆེན་ལ། །བློ་རྒྱ་བསྐྱེད་ན་ལྷ་ཡང་འགྲུབ། །གཞན་ལ་གྲོས་
བསྟུན་བྱེད་གྱུར་ཀྱང་། །གཞན་གྱི་དྲིང་ལ་མི་འཇོག་པར། །འཁོར་མང་དཔུང་
ཚོགས་མང་ལྡན་ཡང་། །དོན་ཀུན་བདག་གིས་མཐར་ཕྱིན་བྱ། །སྙམ་པའི་སྐྱེས་
བུའི་བློ་གདེངས་ཅན། །སེང་གེ་ལྟ་བུར་ཀུན་ལས་མཐོ། །འཁོར་དང་འཁོར་མིན་
སྐྱེ་དགུ་ལ། །ཕྱོགས་དང་རིས་སུ་མི་གཅོད་ཅིང་། །འབངས་རྣམས་ཀུན་ལ་བུ་
བཞིན་དུ། །བལྟ་ཞིང་བརྩེ་བས་བསྐྱང་བར་བྱ། །འཁོར་འབངས་སྐྱོང་ལས་དོན་
ཆེ་བའི། །ལས་སུ་བྱ་བ་གཞན་མེད་ཕྱིར། །རྒྱལ་པོ་རྣམས་ལས་འཇིག་རྟེན་དུ། །
མཐོ་བ་གཞན་མེད་དེ་ཡི་ཕྱིར། །སྐྱེ་དགུ་རྣམས་ནི་བདེ་འདོད་དེ། །སྡུག་བསྔལ་
རྒྱུ་ལ་འཇུག་བྱེད་པ། །རྨོངས་པས་མནར་བའི་སྐྱོན་གཟིགས་ནས། །རྒྱལ་པོ་
མཁས་པས་བརྩེ་བར་བྱ། །ཤིན་ཏུ་མི་སྲུན་གདུལ་དཀའ་རྣམས། །རེ་ཞིག་ཆད་
462



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
-
-
-
-
པས་བཅིང་དགོས་ཀྱང་། །ཕ་མས་སྨྱོན་པའི་བུ་བཞིན་དུ། །བརྩེ་སེམས་ནམ་
ཡང་འདོར་མི་བྱ། །གནོད་པར་བྱེད་པའི་དགྲ་ལ་ཡང་། །རང་དང་འབངས་ལ་
མི་གནོད་པར། །ཕན་པ་འབའ་ཞིག་ལྷུར་ལེན་པ། །དེ་ཡི་གྲགས་པ་རླུང་བཞིན་
ལྡང༌། །བྱམས་པའི་སྟོབས་ཀྱི་རྣམ་ཐར་བཞིན། །གཞན་གྱི་འཚེ་བ་འབྱུང་མི་
འགྱུར། །རང་དང་གཞན་དོན་མི་ཉམས་ཤིང་། །ཡ་རབས་སྤྱོད་པ་ལྷོད་མེད་
བྱེད། །ཕལ་ཆེར་དག་གི་བསམ་པ་ནི། །རྣམ་འགྱུར་ཉིད་ལས་ཤེས་ནུས་ཤིང་། །
དོན་རྣམས་གང་དང་གང་ཡིན་ཀྱང་། །དུས་དང་དུས་སུ་བསྒྲུབ་མཁས་ཤིང་། །
སུ་ལ་ཁྱད་དུ་མི་གསོད་པར། །རང་ལ་གང་ཕན་བརྩི་བྱེད་ཅིང་། །བླུན་པོས་རང་
གཞན་འཕོང་པའི་རྫས། །ལྐོག་ཏུ་རྔན་ཟས་མ་ཡིན་པས། །མ་འོངས་དོན་ཆེན་
མང་པོའི་ཕྱིར། །ཅི་ནུས་སྦྱིན་པར་བྱེད་པ་དང་། །ནང་ལ་རྒྱལ་ཁ་མི་རྩོད་ཅིང་། །
དགྲ་ཕྱོགས་ཉུང་བར་བྱེད་པ་དང་། །མཛའ་བ་སྤེལ་བར་བྱེད་པ་དང་། །འཇམ་
རྩུབ་གང་ཡིན་ཞི་བ་ཡིས། །ཐབས་ཀྱིས་འདུལ་ལ་མངོན་པར་སྤྲོ། །གལ་ཏེ་ཞི་
བས་མ་ཐུལ་ན། །དྲག་པོས་འདུལ་ནུས་ཡོད་པ་དང་། །བགྱི་བ་གང་དང་གང་ལ་
ཡང་། །ཕྱི་མཐའ་བརྟགས་ནས་འགྱོད་མེད་དང་། །གཙོ་བོ་ཉིན་མཚན་ཆུ་ཚོད་
ལ། །རང་གི་རྒྱུད་ལ་བརྟགས་བྱས་ཏེ། །འཁོན་རྙིང་བུ་ལོན་ལྷག་མ་རྣམས། །
ཆུང་ངུའི་དུས་ནས་བཅད་པ་དང་། །ངན་སྔགས་མཁན་དང་མཆོད་གནས་ལ། །
ནམ་ཡང་འགལ་བར་མི་བྱ་ཞིང་། །དུས་རྣམས་ཀུན་ཏུ་བློ་ཡི་ཕུགས། །དཀོན་
མཆོག་གསུམ་ལ་གཏོད་བྱེད་ཅིང་། །བྱ་བ་བླང་དོར་གང་ལ་ཡང་། །ལས་འབྲས་
རྣམ་གཞག་དཔང་བཙུགས་ཏེ། །འདུལ་བ་མདོ་སྡེ་མ་མོ་ཡི། །དགག་སྒྲུབ་གནང་
463



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བའི་དགོངས་པར་བརྟགས། །དམ་ཆོས་སྤྱོད་ཅེས་ཟེར་བ་ནི། །སྐོར་ཕྱག་བཟླས་
བརྗོད་ཙམ་རེ་ལ། །འཁྲུལ་བར་མི་བྱ་སེམས་ཐོག་ཏུ། །སྲིད་རྩེ་ནས་བཟུང་
མནར་མེད་བར། །ལས་ཀྱི་གཞན་དབང་ཉིད་གྱུར་ཅིང་། །ལས་ཀྱང་བསགས་
དང་ངེས་པའི་མཐུ། །ཆེས་ཆེར་རྒྱས་ཕྱིར་ཉོན་མོངས་ཉིད། །ཡིན་ཕྱིར་ཉོན་
མོངས་ངོས་བཟུང་ནས། །དེ་ཡི་གཉེན་པོ་བསྟེན་པ་དགོས། །ཕྲ་རྒྱས་བརྒྱད་ཅུ་
ལ་སོགས་པ། །གཞུང་ལས་འབྱུང་བ་ཤེས་དགོས་མོད། །མ་མཐའ་རྩ་ཉོན་ཉེ་ཉོན་
དང་། །ཁྱད་པར་འདོད་ཆགས་ཁོང་ཁྲོ་དང་། །ང་རྒྱལ་མ་རིག་ཐེ་ཚོམ་དང་། །
འཇིག་ལྟ་མཐར་ལྟ་ལོག་ལྟ་དང་། །མཆོག་འཛིན་བརྟུལ་ཞུགས་མཆོག་འཛིན་
རྣམས། །ངོས་ཟིན་དེ་ཡི་གཉེན་པོ་རུ། །བསླབ་གསུམ་ཆ་ཚང་བསྒྲུབ་པ་དང་། །
ཁྱད་པར་གཞན་དོན་དོན་གཉེར་དང་། །བྱང་ཆུབ་དོན་གཉེར་བློ་སྦྱངས་ནས། །
རིན་ཆེན་བྱང་ཆུབ་སེམས་གཉིས་ཀྱིས། །བདག་རྒྱུད་ཡོངས་སུ་སྨིན་བྱེད་ཅིང་། །
ཕྱིན་དྲུག་བསྡུ་བའི་དངོས་པོ་བཞིས། །གཞན་རྒྱུད་ཡོངས་སུ་སྨིན་བྱས་ཏེ། །
རྫོགས་སྨིན་སྦྱང་གསུམ་མཐར་ཕྱིན་པའི། །རྫོགས་པའི་སངས་རྒྱས་དོན་གཉེར་
དགོས། །རིན་ཆེན་སེམས་དང་མ་འབྲེལ་བར། །ལྟ་བ་ཐེག་ཆེན་ཡིན་རློམ་དང་། །
བསྐྱེད་རྫོགས་ཟབ་མོར་སྒྲོ་བཏགས་པ། །ཀུན་ཀྱང་ཐེག་པ་ཆེན་པོ་མིན། །
གཞན་དོན་སྣ་གཅིག་མི་བསམ་པར། །རིགས་མཐུན་མ་རབས་ཚོགས་བསྡུས་
ནས། །གཡོ་སྒྱུའི་གནོད་འཚེ་ལྷུར་ལེན་པ། །ཡུལ་འཁོར་དཀྲུགས་པའི་ཕུངས་
ཤིང་ཡིན། །དེ་ཙམ་མིན་ཀྱང་གཞན་ཕན་སེམས། །མེད་པར་གཞན་དག་ཐབས་
ཚུལ་གྱིས། །འཇིག་རྟེན་ལམ་ལ་བཀོད་བྱེད་པ། །དེ་ཡང་ངན་འགྲོའི་སྒོ་འབྱེད་
464



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ཡིན། །རང་རྒྱུད་ཆོས་དང་མི་བསྟུན་པར། །གཞན་ལ་བཙན་ཤུགས་ལྷུར་ལེན་པ། །
མི་བདག་རང་ཉིད་ངན་འགྲོ་རུ། །འཁྲིད་པའི་ལམ་མཁན་འཚོལ་བ་ཡིན། །རང་
ལ་ཚིག་གཅིག་སྨྲས་པ་ཡང་། །མི་ཐེག་འབངས་རྣམས་ཅི་ཙམ་དུ། །སྡུག་བསྔལ་
གྱུར་ཀྱང་བཟོད་པ་ནི། །སེམས་མེད་རྒྱལ་པོ་བེམ་པོ་ཡིན། །དཔྱ་དག་ལ་སོགས་
འོས་པའི་ཟས། །ཟ་བཞིན་ཚར་གཅོད་རྗེས་འཛིན་གྱི། །བྱ་འོས་གང་ཡང་མི་
བྱེད་པའི། །ཕན་མེད་གནོད་མེད་དེ་ཡིས་ཅི། །དེ་ཕྱིར་རྒྱལ་པོའི་སྒོ་གསུམ་གྱི། །བྱ་
བའི་སྐྱོན་ཡོན་ཤེས་བྱས་ཏེ། །རྒྱལ་པོ་མཁས་པ་རང་ཉིད་ཀྱི། །བྱ་བ་ཡོན་ཏན་
ལྡན་པར་བྱ། །ལུགས་ཀྱི་བསྟན་བཅོས་དཔག་བསམ་ལྗོན་པ་ལས་རྒྱལ་པོ་རང་ཉིད་ཀྱི་ལས་
སུ་བྱ་བ་གཏན་ལ་ཕབ་པའི་ཡལ་འདབ་སྟེ་བརྒྱད་པའོ། །
ཚུལ་ཁྲིམས་རྣམ་པར་དག་པ་དང་། །གཞུང་ལུགས་མང་དུ་ཐོས་པའི་དོན། །
གཅིག་ཏུ་སྒྲུབ་པ་ལྷུར་ལེན་ཅིང་། །འདི་སྣང་བྱ་བར་མི་འཇུག་པ། །ཕན་སེམས་
ཁོ་ནས་བླང་དོར་གནས། །ཐུབ་པའི་བཀའ་བཞིན་སྟོན་མཁས་ཤིང་། །དམ་ཚིག་
རྣམ་པར་དག་པའི་སྒོས། །རིག་སྔགས་གྲུབ་ཅིང་ལས་རྣམས་ནི། །བསྟན་འགྲོའི་
དོན་དུ་ལྷུར་ལེན་པ། །རྒྱལ་པོའི་མཆོད་གནས་བླ་མར་བྱ། །བླ་མ་མ་བརྟགས་
སློབ་མའི་དུག །སློབ་མ་མ་བརྟགས་བླ་མའི་བདུད། །ཞེས་གསུངས་ཕྱིར་ན་བླ་
སློབ་ཀྱིས། །དང་པོ་ཕན་ཚུན་བརྟགས་པ་གཅེས། །བརྟགས་ནས་འབྲེལ་བར་
བྱས་ཕྱིན་ནས། །ཕ་དང་བུ་ཡི་འདུ་ཤེས་ཀྱི། །འགྲོགས་བཤེས་གཞུང་བཟང་
བསྟེན་པ་ཡིས། །ཕན་ཚུན་མིག་འབྲས་བཞིན་བསྲུང་བྱ། །བླ་མཆོད་སྲིད་ཀྱི་བྱ་
བ་ལ། །གྲོས་དབང་བྱེད་དང་ངོ་ཆེན་ཞུ། །སྦྱིན་བདག་འདི་ཕྱིར་ཕུང་ངེས་པའི། །
465



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ལས་བཟློག་ཆེད་མིན་འཇུག་མི་བྱ། །སྲིད་ལ་འཇུག་པའི་ལས་ལ་ཡང་། །གནས་
སྐབས་རྒྱལ་སྲིད་ཉམས་པ་དང་། །ཕྱི་མ་ངན་འགྲོར་ལྟུང་བ་ལ། །འཇུག་པར་
བྱེད་པ་མཐོང་བའི་ཚེ། །སྙོམ་ལས་དབང་དུ་མི་འགྲོ་བར། །རྒྱུ་འབྲས་གནད་
བཀྲོལ་སྟོན་པར་བྱ། །ཆགས་སྡང་དབང་གིས་རང་བསྲུང་དང༌། །གཞན་དཔུང་
འཇོམས་པ་མ་ཡིན་པར། །ཆོས་ལྡན་རྒྱལ་པོས་ཁབ་བསྲུང་ཕྱིར། །ལས་ཚོགས་
དག་ཀྱང་བརྩོན་པར་བྱ། །གནས་སྐབས་འཆད་རྩོད་རྩོམ་པ་དང་། །རིག་སྔགས་
ཏིང་འཛིན་ལས་སྦྱོར་གྱིས། །གནོད་པའི་ཉེར་འཚེ་ཀུན་བསྲུང་ཞིང་། །མཐར་
ཐུག་མངོན་མཐོ་ངེས་ལེགས་ལས། །ཐེག་པ་ཆེ་ལ་སྦྱོར་བྱེད་པ། །བླ་མའི་བྱ་བར་
ཤེས་པར་བྱ། །བླ་མ་བསྟེན་ཡང་དུས་འཁོར་ལས། །དགེ་སློང་རྡོ་རྗེ་འཛིན་པའི་
སར། །ཁྱིམ་པ་རྡོ་རྗེ་འཛིན་པ་ནི། །རྒྱལ་པོའི་བླ་མར་མི་བྱ་གསུངས། །མཐའ་
དག་ཐེག་པ་ཆེ་ཆུང་གི། །གཞུང་ལུགས་དག་ལས་ཤེས་པར་བྱ། །མཆོད་པ་པོས་
ཀྱང་མཆོད་གནས་ལ། །ཉིན་རེ་བཞིན་དུ་གུས་པ་ཡིས། །རང་གི་རྩོམ་པར་བྱ་
དགོས་རྣམས། །ལུགས་གཉིས་ལམ་དང་མཐུན་མིན་ཞེས། །དྲི་ཞིང་ཡིད་གཉིས་
ཆེ་བའི་སར། །བརྒལ་ཞིང་བརྟགས་པའི་ལམ་ལས་ནི། །ཐེ་ཚོམ་དྲ་བ་ཆོད་པར་
བྱ། །གཞན་ཡང་ཚུལ་ལྡན་མང་ཐོས་དང་། །སྔགས་པ་དམ་ལྡན་ནུས་མཐུ་ཅན། །
འགལ་དགོས་རིགས་དང་ཁྲིམས་གནས་སུ། །འགྱུར་བའི་རིགས་ཅན་མ་ཡིན་པ། །
འདི་ཕྱི་དག་ལ་ཕན་པ་ཡི། །ཀློག་དང་རིམ་གྲོའི་ཆེད་བཟུང་ཞིང་། །གུས་དང་
ཞེ་ས་དང་བཅས་པས། །ཡོན་ཀྱང་སྐབས་སུ་བསྟབས་པར་བྱ། །ཡོན་མེད་གཞན་
དག་ཁྲིམས་དེད་ཀྱིས། །རིམ་གྲོ་དག་ལ་བརྩོན་སྐད་ལ། །སྙིང་པོ་མེད་པར་
466



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
་་
མཁས་རྣམས་གསུངས། །བདེན་ངེས་རྒྱུ་འབྲས་དག་ལས་ཤེས། །དབང་ཐོབ་
དམ་ཚིག་སྡོམ་ལྡན་ཞིང་། །བསྙེན་སྒྲུབ་ལག་ལེན་ལ་མཁས་ཤིང་། །མཐོང་བ་
བརྒྱུད་པའི་ཕྱག་ལེན་ཅན། །ཡི་དམ་ལྷ་སྲུང་མཆོད་པར་བྱ། །གསོལ་མཆོད་
བསྐང་བསྐང་ཁ་གྲངས་དང་། །རོལ་མོ་དྲག་བརྡུང་བྱེད་ཤེས་ཀྱིས། །ཡེ་ཤེས་ལྷ་
བསྲུང་མཆོད་པ་སྐད། །རང་གིས་རང་མགོ་བསྐོར་བ་ཡིན། །དུས་མཚན་ཞི་རྒྱས་
དབང་དྲག་གི། །ལས་ཚོགས་གང་དང་གང་ལ་ཡང་། །ཕུགས་ཀྱི་བློ་གཏད་
འཆའ་ས་ལ། །ཡོན་གནས་བཟང་པོ་བཙལ་བར་བྱ། །གནས་སྐབས་མོ་རྩིས་ལུང་
བསྒྱུར་ལ། །གཏོ་དང་འཁྱུད་དཔྱད་སུ་མཁས་ལ། །སྐབས་དང་བསྟུན་ནས་
བསྟེན་པ་ཙམ། །མི་རུང་མེད་པ་ཤེས་པར་བྱ། །ལུས་ཀྱི་ཆགས་གནས་འཇིག་
ལྟས་དང་། །སྨན་གྱི་ཞི་རྗེས་རོ་ནུས་ཀྱི། །སྦྱོར་དང་དཔྱད་ལ་ལེགས་མཁས་ཤིང་། །
རང་བཞིན་དྲང་ཞིང་བརྟན་པ་དང་། །གཡོ་སྒྱུ་མེད་ཅིང་སྙིང་ཉེ་བའི། །རང་
བཞིན་རྣམ་ཀུན་མི་འདོར་བ། །རྒྱལ་པོ་དག་གི་བླ་སྨན་བྱ། །སུ་བྱུང་དག་ལས་
གང་བྱུང་ཚོ། །ཟ་ཞིང་སྐབས་སུ་མ་བབས་པའི། །དཔྱད་དང་རོ་བཙའ་བསྟེན་
པ་སོགས། །རང་ཉིད་རང་གིས་འཇོམས་པ་ཡིན། །སྐྱེ་བོ་སྤྱི་དང་ཁྱད་པར་དུ། །
རྒྱལ་པོ་དག་གིས་འཚོ་བྱེད་རྗེ། །ནོར་བུ་བཞིན་དུ་བཙལ་བྱ་ཞིང་། །སྙིང་བཞིན་
གཅེས་པར་བསྲུང་མཁས་བྱ། །གཟའ་སྐར་དུས་སྦྱོར་བྱེད་ལས་ལས། །ལེགས་
ཉེས་ཇི་ལྟར་འབྱུང་ཤེས་ཤིང་། །འབྱུང་ལྔའི་དགྲ་གཤེད་མཐུན་གྲོགས་ཀྱི། །ཞི་
དྲག་སྦྱོར་བ་རྩོམ་མཁས་ཤིང་། །ཡུལ་དང་དུས་དང་སྤྱོད་ལམ་གྱི། །ལེགས་པའི་
རྟེན་གཤེད་མཐུན་གྲོགས་ཀྱི། །དུས་ལས་མ་ཡོལ་ལུང་སྟོན་ཅིང་། །སྙིང་ནས་
467



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བརྩེ་བ་མི་འགྱུར་བའི། །རྩིས་པ་དྲུང་ན་འཁོད་པར་བྱ། །ཁྱད་པར་ཆོས་སྲིད་
གཉིས་ཀྱི་དོན། །ཡི་གེའི་ལམ་ནས་གཏན་དབབ་ཕྱིར། །བྱིངས་རྐྱེན་རྣམ་དབྱེ་
མཚམས་སྦྱོར་ལས། །སྙན་པའི་སྡེབ་སྦྱོར་རྩོམ་ནུས་ཤིང༌། །ཡིག་རིགས་སོ་སོའི་
གྲུབ་གཟུགས་དང་། །སྐད་རིགས་སོ་སོའི་བརྗོད་རིགས་ཀྱི། །བརྗོད་བྱའི་དངོས་
ཤུགས་ཟུར་གསུམ་སོགས། །མ་ནོར་གོ་བརྡ་ལེགས་སྤྲོད་པའི། །དྲུང་ཡིག་སྙིང་ཉེ་
མི་འགྱུར་བ། །བརྟན་ཞིང་བློ་གྲོས་མཐུན་པར་བྱ། །འདི་དག་རྣམས་ནི་བློན་
ལས་ཀྱང༌། །ཤིན་ཏུ་གཅེས་པ་རྒྱལ་སྲིད་ལ། །རྒྱལ་པོ་ཉིད་དང་ཕྱོགས་འདྲ་ཕྱིར། །
འདི་རྣམས་མཚན་ཉིད་ལྡན་པ་དང་། །བློ་གྲོས་མཐུན་པ་ཤིན་ཏུ་གཅེས། །དེ་
ཕྱིར་རྒྱལ་པོ་མཁས་པ་ཡིས། །བརྟགས་ཤིང་བཙལ་ནས་རྙེད་པ་ཡི། །བསྲུང་
མཁས་ཚུལ་ལ་ནན་ཏན་བྱ། །ཡང་དགོས་བླ་མ་སྨན་པ་ནི། །ཆབ་སྲིད་རྩ་བ་རྒྱལ་
པོ་ལ། །ཤིན་ཏུ་གལ་ཆེ་ཡུལ་གཉན་ཕྱིར། །འགལ་བ་ནམ་ཡང་སྒྲུབ་མི་བྱ། །
མནོག་ཆུང་དོན་ཕྱིར་དོན་ཆེན་གྱི། །བླ་མ་དང་ནི་སྨན་པ་ལ། །འགལ་བར་བྱེད་
པའི་བླུན་པོ་རྣམས། །ཤིང་རྩེར་འཛེགས་ནས་ཚར་གཅོད་བཞིན། །དྲུང་ཡིག་
རྒྱལ་སྲིད་བྱ་བ་ལ། །རྒྱལ་པོ་ཉིད་དང་མཚུངས་པའི་ཕྱིར། །གཞུང་བཟང་མཁས་
པ་སུ་རྙེད་པ། །རང་དང་བློ་མཐུན་གཅེས་བྱ་ཞིང་། །ཅུང་ཟད་ཙམ་གྱི་བྱ་བའི་
ཆ། །ནོངས་པ་ཡོད་ཀྱང་མིག་འབྲས་ལ། །ནད་ཡོད་འདོན་པ་མི་རིགས་བཞིན། །
རྒྱལ་རིགས་རྗེ་རིགས་ལ་སོགས་པའི། །གཟུགས་མཛེས་སྤྱོད་བཟང་ཆོས་ལ་
དཀར། །གཏོང་སེམས་ཆེ་ཞིང་མིག་སེར་ཆུང་། །ནང་མི་ཐམས་ཅད་བློ་མཐུན་
ཞིང་། །འགྲོགས་ཤེས་ཉིད་དུ་སྐྱོང་མཁས་ཤིང་། །རང་དང་ཕྱག་རྫས་འཁོར་
468



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
བསྲུང་ཞིང་། །གཏོང་བར་འོས་པ་གཏོང་མཁས་ཤིང་། །རྒྱལ་སྲིད་བྱ་བར་མི་
འཇུག་པའི། །བུད་མེད་བཙུན་མོ་དམ་པར་བཤད། །བཀུར་དང་སྐྱོང་ལ་མི་
མཁས་ཤིང་། །མིག་སེར་སེར་སྣ་ངན་དབང་ཆེ། །ཁ་མང་ལས་མང་ལ་འཇུག་
པའི། །བུད་མེད་ངན་པས་ཕུང་བར་འགྱུར། །རྒྱལ་སྲིད་ལ་ནི་རྒྱལ་པོ་བཞིན། །
བྱ་བ་ཀུན་ལ་བློན་པོ་གཙོ། །དེ་ཕྱིར་བློན་པོའི་མཚན་ཉིད་ནི། །རིགས་ཀྱི་སྐབས་
སུ་བཤད་པ་ལྟར། །མཚན་ཉིད་ཚང་བ་ལེགས་བཙལ་ཏེ། །བྱ་བའི་གཙོ་བོར་
དབང་བསྐུར་བྱ། །དེ་བཞིན་ནང་མི་མདུན་ན་འདོན། །ལ་སོགས་མཚན་ཉིད་
དེར་ཤེས་བྱ། །བུ་ལ་སོགས་པའི་ནང་འཁོར་རྣམས། །རང་བཞིན་བཟང་པོ་སུ་
མཆིས་ལ། །གཅེས་ནོར་ལོངས་སྤྱོད་གྱིས་བསྟབས་ཏེ། །སློབ་དཔོན་མཁས་པའི་
དྲུང་དུ་ནི། །ནང་གི་ཡོན་ཏན་བསླབ་བྱ་ཞིང་། །ཕྱི་ཡི་སྒྱུ་རྩལ་ལ་སོགས་ཀྱང་། །
བློན་རིགས་མཁས་དང་ལྷན་གཅིག་ཏུ། །རྩོལ་སྤྱོད་ནུས་པ་ཐོབ་པར་བྱ། །བློ་
དང་སྒྱུ་རྩལ་མི་སྤྱོད་པར། །ཟ་ཞིང་རྒྱུན་བཀྱེ་ལ་སོགས་པས། །མི་ཚེ་སྟོང་ཟད་
བྱེད་འཇུག་པ། །ཁྱི་ཕག་གསོས་ལས་དགོས་པ་ཆུང་། །བུད་མེད་ལ་སོགས་ནང་
འཁོར་ལ། །བྱམས་པས་རྒྱུན་དུ་བསྐྱང་དགོས་ཀྱང་། །ཆུང་མ་ངན་དང་རིགས་
རྒྱུད་ངན། །ཞི་བས་འདུལ་བར་མི་ནུས་གང་། །གསེར་དང་དམུ་རྒོད་རྟ་བཞིན་
དུ། །བརྡུང་ཞིང་བཀོལ་ཏེ་འདུལ་བར་བྱ། །གཞན་ཡང་བུ་དོད་གཅེས་པའི་
རིགས། །ཤིན་ཏུ་འབྲེལ་ཟབ་དེ་བཞིན་བྱ། །དེ་མིན་གཡོག་འཁོར་མི་སྲུན་གང་། །
བསྐྲད་པར་གྱུར་པ་ཉིད་ལགས་སོ། །བྱ་བར་དབང་བའི་བློན་པོས་ཀྱང་། །ཉིན་
རེ་ལ་ནི་བྱ་བའི་ཆ། །གང་བྱས་ལྡོག་པ་མ་འདྲེས་པར། །རྒྱལ་པོས་ཁོང་དུ་ཆུད་
469



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
པར་བྱ། །ལེགས་པའི་ཆ་ཤས་གང་མཆིས་ལ། །སྐབས་དང་སྐབས་སུ་བསྔགས་
བརྗོད་ཅིང་། །མ་ཤེས་རྨོངས་པས་བྱས་པའི་ཆ། །མཆིས་ན་དེ་ཡི་མཚན་ཉིད་ནི། །
འཇམ་པོའི་ཚིག་གིས་བསྟན་པར་བྱ། །ཤེས་བཞིན་ཁྱད་དུ་གསོད་པའི་ཆ། །
མཆིས་ན་རྒྱུ་མཚན་གནད་བཀྲོལ་ཏེ། །ལྡོག་ན་ལེགས་པའི་རྒྱུ་མཚན་སྨྲ། །རྒྱུ་
མཚན་དྲང་པོའི་བློ་ཡུལ་དུ། །ཤོང་མིན་མཁས་མཁས་སུ་ཡིན་ཡང་། །བློན་གྱི་
རིགས་ལས་དབྱུང་བར་བྱ། །དེ་ནི་མདུན་ན་འདོན་པ་དང་། །གཟུ་བ་དཔང་པོ་
བྱེད་སོགས་འདྲ། །ཕྱོགས་སུ་གཏོང་བའི་ཕོ་ཉ་ནི། །མཁས་ཤིང་བག་ཡོད་སྙིང་
ཉེ་ཞིང་། །གང་གིས་བསྒྱུར་མི་བཏུབ་པ་དགོས། །དཔྱ་བསྡུའི་ཕྱིར་དང་ལས་དོན་
ཕྱིར། །བྱ་བ་གྲུབ་དང་མ་གྲུབ་ཀྱིས། །སྙན་གསན་ཕྱི་མཐར་མ་འགྱངས་པར། །
དུས་སུ་ཞུ་ལན་འཕྲོད་པ་དགོས། །ནང་མི་དང་ནི་བློན་ཚོགས་ཀྱིས། །ཕན་ཚུན་
མཐུན་མིན་སྨྲ་བ་རྣམས། །རང་ཉིད་ཁོ་ནས་ཞིབ་དཔྱོད་ཀྱིས། །ཚར་གཅོད་རྗེས་
འཛིན་གང་འོས་བྱ། །རང་རང་སོ་སོའི་སྣང་ཚུལ་གྱི། །རྣམ་རྟོག་དགའ་སྡུག་
གཏམ་རྣམས་ནི། །དོན་ཆེན་རྣམས་ལ་དཔྱད་བྱ་ཞིང་། །དོན་མེད་བྲག་ཆ་
བཞིན་དུ་བལྟ། །འཁོར་བཟང་ཅུང་ཟད་ཙམ་གྱི་རྐྱེན། །བྱུང་ཡང་དེ་ལ་མི་ཁྲོ་
བར། །ཚུལ་བཞིན་སྤྱིར་བཅོས་བྱེད་བཅུག་སྟེ། །སླར་ཡང་ཤིན་ཏུ་མཛའ་བར་བྱ། །
འཁོར་ངན་ཞི་དྲག་ཐབས་ཚུལ་གྱིས། །ནམ་ཡང་འདུལ་བར་མི་ནུས་གང་། །
སྦྲུལ་གྱིས་ཟིན་པའི་སོར་མོ་བཞིན། །རང་དང་འབྲེལ་ཐག་བཅད་པར་བྱ། །
མདོར་ན་འཁོར་མང་སྐྱོང་བྱེད་པའི། །རྒྱལ་པོ་ཡིས་ནི་འཁོར་འདུལ་ཚུལ། །རང་
རྒྱུས་བུ་དང་བློན་ལ་ཡང་། །རྣམ་པ་ཀུན་ཏུ་མི་འཆོར་ཞིང༌། །བྱམས་དང་བརྩེ་
470



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
བ་ཁོ་ན་ཡིས། །དུས་རྣམས་ཀུན་ཏུ་བསྐྱང་བྱ་ཞིང་། །བསྟོད་འོས་དུས་སུ་བསྟོད་
བྱ་ཞིང་། །སྨད་འོས་དུས་སུ་སྨད་བྱ་ཞིང་། །ཟེ་འཐེན་གཉའ་ནས་གནོན་པ་
དང༌། །བསྔགས་བརྗོད་ལ་སོགས་གང་དགོས་བྱ། །བློན་དང་འཁོར་ཚོགས་དེ་
དག་ལ། །གང་དང་གང་འོས་དེར་བསྟབས་ནས། །མཐོ་དམན་སུ་དང་སུ་ཡིན་
ཀྱང་། །ལས་རྣམས་ཇི་ལྟ་དེ་ལྟ་བུར། །དུས་ལས་མ་ཡོལ་ཚགས་ཆུད་པའི། །བྱ་
བར་ཀུན་ཀྱང་ཁྲིམས་དམ་བྱ། །རྒྱལ་པོ་དང་ནི་བློན་པོ་ཡིས། །ཁྲིམས་རྣམས་
མིག་འབྲས་བཞིན་བསྲུང་ནས། །དེ་དང་འགལ་བའི་ཚུལ་བྱུང་ན། །ཕྱིར་བཅོས་
ཀུན་གྱིས་ངོམ་པར་བྱ། །དེ་ཡིས་འཁོར་དང་འབངས་རྣམས་ཀྱང་། །ཁྲིམས་དེ་
ལ་ནི་བཙུད་བྱ་ཞིང་། །བཟང་པོ་དག་དང་ངན་པ་དག །གང་དང་གང་གིས་
འདུལ་བའི་ཐབས། །དེ་དང་དེ་ལ་བརྩོན་པར་བྱ། །ལུགས་ཀྱི་བསྟན་བཅོས་དཔག་
བསམ་ལྗོན་པ་ལས་རྒྱལ་པོའི་འཁོར་ཇི་ལྟར་བྱ་བའི་ཚུལ་གྱི་ཡལ་འདབ་སྟེ་དགུ་པའོ། །
དེ་ལྟའི་རྒྱལ་པོ་འཁོར་དང་བཅས། །ཉིན་རེ་བཞིན་ཡང་དགོས་མེད་དུ། །
ཉི་མ་འཕུད་ཐབས་མི་བྱེད་པར། །འདི་ཕྱི་དོན་ཡོད་བྱ་བའི་ཕྱིར། །གསུམ་ལ་
སྐྱབས་འགྲོ་སེམས་བསྐྱེད་སོགས། །དགེ་སྦྱོར་བྱ་བའི་ཐུན་ཚད་དང་། །མདུན་
སར་ལྷན་ཅིག་འཛོམས་པ་དང་། །ལྷན་ཅིག་གྲོས་དང་དྲི་བརྒལ་གྱིས། །བྱ་བ་
ཐམས་ཅད་གཏན་དབབ་ཅིང་། །བྱུང་དང་འབྱུང་འགྱུར་ཇི་སྙེད་ལ། །ཡང་ཡང་
བརྟགས་ཤིང་དཔྱད་པ་ཡིས། །རང་དང་འཁོར་འབངས་མཐའ་དག་ཀུན། །
གནས་སྐབས་བདེ་ཞིང་སྐྱིད་པ་དང་། །མཐར་ཐུག་ཡང་དག་ལམ་བཟང་ལ། །
འགོད་པའི་སྦྱོར་བ་མི་དམན་པར། །རྩོམ་པའི་དུས་ཚིགས་གང་དང་གང་། །དེ་
471



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དང་དེ་ལས་མི་ཡོལ་ཕྱིར། །རྒྱལ་པོ་དང་ནི་བློན་ཚོགས་ཀྱིས། །རྒྱལ་སྲིད་ཐབས་
ལ་བགྲོ་བའི་ཚེ། །རང་རང་རྒྱུད་ལ་རང་རང་གིས། །ལེགས་པར་བརྟགས་པའི་
སེམས་ཀྱིས་ནི། །ཨུ་ཚུགས་རང་འདོད་མ་ཡིན་པའི། །ཤེས་ཚོད་གཏམ་དུ་གླེང་
བར་བྱ། །དོན་ཆེན་སྒྲུབ་ལས་ཡོན་ཏན་ལ། །རློམ་སེམས་ཆེ་ཆེར་མི་བྱེད་པར། །
དེ་འདྲ་སྒྲུབ་ལས་སྐྱོན་གྱི་རིགས། །འབྱུང་དང་བྱུང་མིན་བརྟགས་པར་བྱ། །གལ་
ཏེ་སྐྱོན་ནི་མི་འབྱུང་ན། །དེ་ལས་ཡོན་ཏན་དག་གི་རིགས། །སྒྲུབ་པར་ནུས་མིན་
བརྟགས་པར་བྱ། །སྐྱོན་འབྱུང་བ་ཡི་རིགས་འགའ་ཞིག །གནས་སྐབས་ལེགས་
པ་ལྟར་སྣང་བ། །སུ་ཡིས་སྨྲས་ཀྱང་སུ་ཞིག་གིས། །སྦྱིན་ཡང་མཁས་པས་སྤང་
བར་བྱ། །དེ་མིན་དཀའ་ཚེགས་ཆེན་པོ་ཡིས། །ཡོན་ཏན་ཆུང་ངུའི་རིགས་འགྲུབ་
ཀྱང་། །སྤངས་ལ་ཡོན་ཏན་ཆེན་པོའི་རིགས། །འགྲུབ་རུང་དཀའ་བ་ཅི་དགོས་
ཀྱང་། །མཁས་པས་དང་དུ་ལེན་པར་བྱ། །ལྐོག་ཏུ་གྱུར་པའི་དོན་རྣམས་ནི། །
ཕལ་ཆེར་རིགས་པས་སྒྲུབ་དགོས་ཕྱིར། །རྒྱལ་སྲིད་ལ་ནི་རིགས་པའི་ལམ། །གཙོ་
བོ་རིགས་གཞུང་ལ་བརྟེན་བྱ། །ཤིན་ཏུ་ལྐོག་གྱུར་དོན་འགའ་ཞིག །ལུང་ལས་
ཀྱང་ནི་བཙལ་བྱ་ཞིང་། །གནས་སྐབས་པ་ཡི་དོན་རེ་འགའ། །མོ་རྩིས་བརྟགས་
བསྒྲིལ་ལ་བརྟེན་བྱ། །མདོར་ན་མདོར་བསྡུས་རྒྱུ་འབྲས་ལ། །ལས་རྣམས་ཀུན་གྱི་
ཕྱི་མོ་བྱེད། །གནས་སྐབས་ལྐོག་ཏུ་གྱུར་རྣམས་ལ། །མཆོག་གསུམ་ལ་ནི་བློ་
གཏད་ན། །རྣམ་པ་ཀུན་ཏུ་མི་བསླུ་ཞིང་། །འདི་ཕྱི་ཀུན་ཏུ་འཚེངས་པར་ངེས། །
རྒྱལ་བློན་རྣམས་ཀྱི་གལ་ཆེན་དོན། །བགྲོ་བའི་དུས་ཉིད་མ་གཏོགས་པ། །ཕན་
ཚུན་བགྲོ་བར་མི་བྱེད་ན། །ཕལ་བ་གཞན་ལ་སྨོས་ཅི་དགོས། །ཕྱི་ནང་ལས་དོན་
472



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
སྒྲུབ་རྣམས་ལ། །རང་རང་བགོ་སྐལ་ལས་རྣམས་ལ། །སྦྱོར་བའི་བྱ་བ་ཆ་ཚང་
བར། །ལེགས་ཉེས་འབྱུང་བར་འགྱུར་བའི་ཚུལ། །ཞིབ་པར་བཀྲོལ་ཏེ་ངེས་པར་
བྱ། །ཚུལ་བཞིན་གྲུབ་པར་གྱུར་རྣམས་ལ། །གཟེངས་བསྟོད་གཏང་རག་ཅི་འོས་
དང་། །དུས་ལས་ཡོལ་དང་མ་གྲུབ་ལ། །རྒྱུ་མཚན་དྲིས་ཏེ་ཞིབ་དཔྱོད་ཀྱིས། །
མ་བསྒྲུབས་པ་དང་མ་གྲུབ་པའི། །ཁྱད་པར་ལེགས་པར་ཤེས་བྱས་ནས། །ཞི་དྲག་
གང་འོས་སྐབས་སྦྱར་བྱ། །ཆེན་པོ་རྣམས་ཀྱིས་ཆུང་ངུའི་དོན། །སྒྲུབ་ལ་གཏང་
རག་མི་དགོས་ཤིང་། །ཆུང་ངུ་རྣམས་ཀྱིས་ཆུང་ངུའི་དོན། །འགྲུབ་ལའང་འོས་
པའི་གཏང་རག་དགོས། །ཆེན་པོ་རྣམས་ཀྱིས་ཆེན་པོའི་དོན། །ཡལ་བར་འདོར་
བ་ཆད་པའི་འོས། །ཡིན་པར་ཅི་སྨོས་ཆུང་ངུའང་། །ཡལ་བར་འདོར་བ་གནས་
མིན་པས། །སྐབས་སྦྱར་བརྟགས་ལ་མཁས་པར་བྱ། །རྒྱལ་བློན་མཁས་པ་སུ་ཡིན་
ཀྱང་། །གཅམ་བུའི་ངོ་བསྟོད་བྱེད་པ་ལས། །དྲང་པོས་སྐྱོན་ལ་མཛུབ་འཛུགས་
པ། །ལེགས་བཤད་ཡིན་པར་ངེས་པར་བྱ། །འབངས་ཀྱི་སྐྱེ་བོ་སྣ་ཚོགས་པས། །
དྲུང་དུ་ཞུ་བ་སྣ་ཚོགས་ཡང་། །བདེན་ནམ་རྫུན་ཞེས་རང་གཞན་གྱིས། །བརྒལ་
ཞིང་བརྟགས་པས་ངེས་པར་བྱ། །རྫུན་གྱི་ཚིག་ནི་སུ་ཞིག་ལ། །བྱུང་ཡང་
བསྡིགས་ཏེ་ཚར་གཅོད་ཅིང་། །བདེན་པའི་ཚིག་ནི་སུ་ཞིག་ལས། །བྱུང་ཡང་དེ་
ལ་གཟེངས་བསྟོད་ཆོག །རང་གི་ས་ཕྱོགས་ལ་འཁོད་པའི། །གཞན་མི་ཡིན་ཡང་
རང་འཁོར་བཞིན། །སྐྱོང་ཞིང་གཞན་ལ་གནོད་པའི་ལས། །སུ་ཡིས་སྒྲུབ་ཀྱང་
ཚར་གཅོད་བྱ། །ཕྱི་མ་ཕུང་བྱེད་ཆོམ་རྐུན་གྱི། །ལས་སོགས་ཅི་ནས་དགག་བྱེད་
ཅིང་། །ལོངས་སྤྱོད་སྤེལ་བའི་ཐབས་བཟང་པོ། །རྒྱལ་བློན་མཁས་པས་སྤེལ་བར་
473



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ས
བྱ། །འབྲོག་གི་ཕྱུགས་ས་མ་ཡིན་པའི། །ས་གཞི་གང་དང་གང་ཡོད་ལ། །དེ་
དང་དེ་ལ་སྐྱེ་རུང་བའི། །ས་བོན་དག་གིས་གདབ་བྱ་ཞིང་། །དེ་ལ་གེགས་སེལ་
མཐུན་འགྲུབ་ཀྱི། །ལས་རྣམས་དག་ཀྱང་མཐར་དབྱུང་བྱ། །གསེར་དང་དངུལ་
ལ་སོགས་པ་ཡིས། །འབྱུང་ཁུངས་ས་གནད་མ་ཡིན་པར། །ལྷ་རྣམས་ལ་ནི་
བསླང་བྱས་ཏེ། །ལོངས་སྤྱོད་དག་གིས་གཙོར་བྱ་ཞིང་། །དེ་ཚབ་ས་བཅུད་
གཏེར་གཞུག་བྱ། །བདེ་བར་གཤེགས་པའི་སྐུ་གཟུགས་ནས། །རྫ་བུམ་བཟོ་བ་
ཡན་ཆད་གྱི། །བླུག་དང་མགར་དང་བྲིས་འཚེམ་སོགས། །ལེགས་ཤེས་རྣམས་
ཀྱང་དེར་འོས་པའི། །མི་རྣམས་ལ་ནི་བསླབ་པར་བྱ། །ཁྱད་པར་ཡུལ་ཕྱོགས་
གཞན་གྱི་རྫས། །རང་ཡུལ་ལ་ནི་མོད་པའི་ཕྱིར། །བློ་བརྟན་དཀྱེལ་ཆེ་ཁོང་
ཡངས་ཤིང་། །འགྲུལ་འབྲེལ་ཚོང་དང་བཅས་ལ་མཁས། །གང་ཡོད་དེ་དག་
དཔུང་ནོར་བཅས། །གཞན་གྱི་ཡུལ་དུ་གཏོང་བྱ་ཞིང་། །གཞན་གྱི་ཚོང་འགྲུལ་
སུ་བྱུང་ཡང་། །འོས་པའི་དཔྱ་ཁྲལ་ཙམ་ཉིད་ལས། །རང་འཁོར་ལས་ཀྱང་
བསྲུང་བར་བྱ། །མདོར་ན་རང་དང་གཞན་གྱི་མི། །སྐྱེལ་དང་བསུ་དང་གྲོགས་
ལྡན་གྱིས། །ཇི་ལྟར་སྐྱོང་བར་བྱ་བའི་ཚུལ། །གོང་དུ་ཇི་སྐད་སྨྲས་རྣམས་དང་། །
སྐབས་ཐོབ་རིགས་མདའ་སྦྱར་ཏེ་བྱ། །བཀའ་ཁྲིམས་བཙན་པོས་མི་དགེའི་རྒྱུན། །
ཆོད་ན་ཡུལ་དེར་བདེ་འཇམ་ཞིང་། །ལོངས་སྤྱོད་ཐབས་ཀྱིས་བསྒྲུབ་ཤེས་ན། །
འབྱོར་བ་རྣམས་ཀྱིས་མི་ཕོངས་ཤིང་། །དེ་ཡི་ཡན་ལག་ཕུན་ཚོགས་ཕྱིར། །ཡུལ་
རྣམས་གང་དང་གང་འོས་སུ། །མེ་ཏོག་དག་གི་སྐྱེད་ཚལ་དང་། །བཟའ་ཤིང་
སོགས་ཀྱི་ར་བ་ཡང་། །ཅི་བདེ་མཛེས་པར་བཀོད་བྱ་ཞིང་། །སྲོ་གང་བསིལ་ཁང་
474



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ལ་སོགས་པའི། །ཁང་བཟང་དག་ཀྱང་མཛེས་པར་བྱ། །དུས་ཚིགས་དགེ་ཞིང་
སྐྱིད་པའི་སར། །རྒྱལ་བློན་འབངས་བཅས་ལྷན་འཛོམས་མདུན། །གར་དང་གླུ་
དང་སྒྲུང་རྒྱུད་དང་། །ངོ་མཚར་རྒྱལ་དང་སྐྱོ་བའི་ཚུལ། །མཚོན་པར་བྱེད་པའི་
རྩེད་སྣ་ཡང་། །ཡུལ་གྲུ་ཆེན་པོའི་ལུགས་བཞིན་བྱ། །གྲོང་ཁྱེར་སྐྱེ་བོ་སོ་སོ་ལ། །
རང་རང་དད་པར་གྱུར་པའི་ཡུལ། །མང་ཐོས་ཚུལ་ལྡན་སྨྲ་མཁས་ལ། །དགེ་
བཅུ་དང་ནི་དུས་ཁྲིམས་ཀྱི། །དམ་ཆོས་འཆད་པ་བསྐོ་བྱ་ཞིང་། །དེ་ལ་བསྟི་
སྟངས་གཟེངས་བསྟོད་དང་། །ཡི་རང་དག་གིས་རྗེས་བཟུང་བྱ། །ཡུལ་འཁོར་
བདེ་བར་བྱ་བའི་ཕྱིར། །གནས་དང་བཟའ་ཤིང་ཞིང་ལས་དང་། །ཚོང་དང་
བཟོ་ཡི་གནས་རྣམས་ལ། །མཁས་པ་གང་ན་སུ་མཆིས་པ། །ཐབས་ཚུལ་གྱིས་ནི་
བཀུག་བྱས་ཏེ། །རང་རེས་མཁས་པར་བསླབ་པར་བྱ། །དཀར་ནག་རྒྱ་དང་བོད་
སོགས་ཀྱིས། །མཚོན་པའི་ཡུལ་གྲུ་ཆེན་པོ་རྣམས། །བརྡ་སྤྲོད་དག་གི་གཞུང་
ལུགས་ཀྱང་། །ཡོན་ཏན་གཞི་མར་སློབ་པ་དང་། །བླང་དོར་གནས་དང་ཞི་དྲག་
གི། །བྱ་བ་དུས་དང་དུས་མ་ཡིན། །ཤེས་པ་སོགས་ཕྱིར་མི་འདྲ་བའི། །རྩིས་
རིགས་ཀུན་ལ་བསླབ་པ་དང་། །ཁྱད་པར་སྐྱེ་དགུའི་འབྱུང་བཞིའི་ནད། །སེལ་
ཞིང་ཡུན་རིང་འཚོ་བྱེད་པའི། །སློབ་གྲྭ་འཛུགས་ཤིང་དེ་དག་གིས། །གཞན་ཕན་
བྱེད་པའི་ཆ་རྐྱེན་ཞེས། །ཡུལ་གྲུ་ཀུན་ཏུ་ཁྱབ་པར་བྱ། །ས་ཡི་བཅུད་དང་ཡུལ་
རྟེན་དུ། །འགྲོ་བའི་མཆོག་གསུམ་རྟེན་བཞེངས་ཤིང༌། །དེ་ལ་ཕྱག་མཆོད་བསྐོར་
བ་ཡི། །དགེ་རྒྱུན་དག་ཀྱང་འཛུགས་པར་བྱ། །དགེ་སྦྱོང་བྲམ་ཟེ་སྔགས་འཆང་
སོགས། །ཡོན་གནས་དག་ལ་ཕུ་དུད་ཀྱིས། །ཞོན་པ་ལས་ནི་འབབ་པ་སོགས། །
475



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར། །
བཀུར་སྟི་བྱེད་པའི་སྲོལ་འཛུགས་བྱ། །ཁྱད་པར་རིགས་ཀྱི་རྒན་རབས་དང་། །
ཕ་མ་དང་ནི་ཤེས་ལྡན་སོགས། །བཀུར་འོས་ལ་ནི་བསྙེན་བཀུར་ཞིང་། །ཆ་
ལུགས་རྒྱན་ཆ་སྤྲོ་ཚུལ་ཡང་། །ཆོས་རྒྱལ་སྔ་མ་རིམ་བྱོན་གྱི། །ལུགས་སུ་དར་བ་
གང་མཛེས་དང་། །སྤྱོད་ལམ་ཡང་ནི་བླ་མ་དང་། །དཔོན་པོ་ཡོན་གནས་བློན་
སོགས་དང་། །ཕ་མ་རིགས་འདྲ་དམན་པ་ལ། །རིམ་བཞིན་བྱེ་བྲག་ཡོད་པར་བྱ། །
གཞི་བདག་གནས་པའི་ས་ཕྱོགས་སོགས། །ནམ་ཡང་ཉམས་པར་མི་བྱ་ཞིང་། །
ས་ནི་ས་བདག་ལ་དབང་ཕྱིར། །ངན་པའི་དབང་དུ་གཏོང་མི་བྱ། །སྨན་རྩིས་
གཏོ་བོན་མཁས་པ་སོགས། །ཡུལ་ཕྱོགས་ལ་ནི་ཕན་པའི་ཕྱིར། །འོས་པའི་ཟ་
སྐལ་དང་བཅས་ཏེ། །རང་དང་མཐུན་པའི་གནས་སུ་བཞག །བཙན་པོའི་རྫོང་
དང་གོ་ཆ་དང་། །ཤུགས་ལྡན་རྟ་ཁལ་མཚོན་ཆ་དང་། །གང་དགོས་དཔུང་གི་
ཚོགས་རྣམས་ཀྱང་། །རྒྱུན་དུ་ཚགས་སུ་ཆུད་པར་བྱ། །གཞི་བདག་བརྔན་དང་
ས་བཅུད་གསོ། །ནད་རིམས་བཟློག་དང་ཕྲུ་གཡང་སྤེལ། །ཆར་བབས་ལ་སོགས་
གང་དགོས་བྱ། །འབངས་ཀྱི་ཉམས་ལ་དཔག་བྱས་ཏེ། །རྒྱལ་སྲིད་དང་ནི་སྤྱི་
དོན་རྣམས། །ཧ་ཅང་མི་མང་མི་ཉུང་བའི། །བྱ་བ་རྒྱུན་དུ་བརྩོན་པར་བྱ། །
རང་ལ་དབང་བའི་ས་ཕྱོགས་དེར། །མི་སྲུན་ཚོགས་རྣམས་བསྲུང་བའི་ཕྱིར། །གོ་
མཚོན་ཐོགས་པའི་དཔུང་ཚོགས་ཀྱིས། །དུས་སུ་ཉིད་ལ་བསྐྲད་བཟུང་བྱ། །གློ་
བུར་ལྷགས་དང་སྤྲང་སློང་ལ། །མགྲོན་ཁང་སྦྱིན་པ་བྱེད་པ་དང་། །སྨན་ཁང་
སྨན་པའི་ཚོགས་བཞག་སྟེ། །ནད་པ་ལ་ནི་ཕན་བྱེད་དང་། །དབུལ་བོ་ལ་ནི་ཟས་
གོས་རིགས། །སྦྱིན་ཏེ་ལས་ལ་སྦྱོར་བ་དང་། །ལམ་འཕྲང་བཅོས་དང་བསལ་བ་
476



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ། །
དང་། །ཆུ་ལ་གྲུ་ཟམ་འཛུགས་པ་སོགས། །ཆོས་ལྡན་རྒྱལ་པོའི་ལུགས་ཡིན་ཕྱིར། །
དེ་དག་ངེས་པར་ལག་ལེན་པའི། །རིས་མེད་འགྲོ་ལ་ཕན་པར་བྱ། །འབངས་
རྣམས་འཕེལ་ཞིང་བདེ་བའི་ཕྱིར། །མི་ལ་གསེར་བཞིན་བཙའ་བྱ་ཞིང་། །མི་
ཤེས་པ་ལ་སློབ་པ་དང༌། །མི་ནུས་པ་ལ་གྲོགས་བྱེད་ཅིང་། །གདུལ་དཀའ་སྣ་
ཚོགས་ཐབས་མཁས་ཀྱིས། །འདུལ་ཞིང་རྒྱལ་ཁམས་བདེ་བར་བྱ། །སྐྲག་པ་ལ་ནི་
མི་འཇིགས་སྦྱིན། །བདེ་སྡུག་སྐྱོན་ཡོན་འདྲི་ཞིང་དཔྱོད། །སྡུག་བསྔལ་སེལ་ཞིང་
ཕན་བདེ་སྒྲུབ། །མདོར་ན་འཁོར་གྱི་སྐྱེ་བོས་མཚོན། །ལྟོས་བཅས་སྐྱེ་དགུ་
མཐའ་དག་ཀུན། །བདེ་ཞིང་དགའ་བར་འགྱུར་བའི་ཚུལ། །ཇི་ལྟར་ཡོང་བ་དེ་
བཞིན་བྱ། །ཕན་ཚུན་རྒྱལ་ཁབ་ཆེ་ཆུང་ལ། །འགྲོགས་བཤེས་འོས་པའི་ཡོ་བྱད་
དང་། །འཕྲིན་ཡིག་དག་གིས་བསྔགས་པ་ཡིས། །སེམས་ནི་མཐུན་པར་བཟུང་
བར་བྱ། །ཆུང་ངུའི་ཕྱིར་དུ་ཆེན་པོ་ཡི། །སྡིག་པའི་གཡུལ་སོགས་མི་བཤམས་
ཤིང་། །གལ་ཏེ་ཆོས་ལྡན་རྒྱལ་སྲིད་ལ། །གནོད་པའི་ཉམ་ང་ཆེར་བྱུང་ན། །
བརྩེ་བ་ཁོ་ནས་དཔུང་གི་ཚོགས། །ཇི་ལྟར་བསྡུ་བར་བྱ་བའི་ཚུལ། །ཐེག་པ་ཆེན་
པོའི་མདོ་སྡེ་ལས། །འབྱུང་བ་བཞིན་དུ་ཤེས་པར་བྱ། །དེ་བཞིན་རྒྱུད་སྡེ་ཆེ་
རྣམས་ལས། །དབང་དང་དྲག་པོའི་ལས་གསུངས་པ། །ཀུན་ཀྱང་འདི་ལ་ཤེས་
པའི་ཚུལ། །རྒྱལ་བློན་མཁས་པས་བརྟགས་ཏེ་བྱ། །རང་བསྲུང་གཞན་དཔུང་
འཇོམས་པའི་ཚུལ། །གཞན་གྱི་ལུགས་ལའང་ཆེར་འབྱུང་མོད། །གཞན་ཕན་
འབའ་ཞིག་བསྒྲུབ་པའི་ཚུལ། །ཐེག་པ་ཆེ་ལས་འབྱུང་བ་འདི། །གང་ན་མེད་
པའི་རྨད་བྱུང་ལུགས། །ཡིན་པར་མཁས་པས་ཤེས་པར་བྱ། །ལུགས་ཀྱི་བསྟན་
477



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བཅོས་དཔག་བསམ་ལྗོན་པ་ལས་ཡུལ་འཁོར་བདེ་བར་སྐྱོང་བའི་ཡལ་འདབ་སྟེ་བཅུ་པའོ། །
དེ་ལྟར་ཡུལ་འཁོར་བདེར་སྐྱོང་ན། །ངན་པ་ཚར་གཅོད་བྱེད་པ་བདེ། །དེ་
ཡང་རྒྱལ་པོ་རྨོངས་པ་ན། །ཐོས་བསམ་སྒོམ་ལས་ཤེས་རབ་དོན། །བག་མེད་
གྱུར་ན་དེའི་ཉེས་དམིགས། །སྔར་བཞིན་དྲན་ཏེ་བག་ཡོད་དང་།གཞན་ལ་
འཚེ་བ་ལྷུར་ལེན་ཚེ། །དེ་ཡི་གཉེན་པོ་སྙིང་རྗེ་སོགས། །གང་དགོས་རང་གིས་
ཤེས་བྱས་ཏེ། །རྒྱལ་བློན་མཁས་པས་རང་ཚར་བཅད། །ཡུལ་གྱི་སྐྱེ་བོ་མཐའ་
དག་ལ། །སྲོག་གཅོད་ལས་ཀྱི་སྒོ་འགོག་ཅིང་། །རི་རྒྱ་ཀླུང་རྒྱ་ལ་སོགས་པའི། །
ཁྲིམས་རྣམས་ཤིན་ཏུ་དམ་པར་བྱ། །ཁྱད་པར་ཡུལ་གྱི་སྐྱེ་བོ་རྣམས། །ཕན་ཚུན་
གཅིག་ལ་གཅིག་གནོད་ཕྱིར། །མཚོན་ཆ་དག་གིས་བསྣུན་རྣམས་ལ། །ཆེན་པོའི་
ཆད་པས་ཚར་བཅད་བྱ། །ཁྱད་པར་ནང་དམེ་བྱེད་མི་སོགས། །ཚེ་གང་བཙོན་
དུ་འཇུག་པ་སོགས། །དྲག་པོའི་ཆད་པས་མ་བཅད་ན། །ཡུལ་ཁམས་མི་བདེ་
འཁྲུགས་པར་འགྱུར། །དེ་ཕྱིར་ཚར་གཅད་དྲག་པོ་བྱ། །དེ་བཞིན་རང་གཞན་སུ་
ལའང་། །མ་བྱིན་ལེན་པར་བྱེད་རྣམས་ཀྱང་། །ཆད་ལས་དང་ནི་དགུ་ལོག་གིས། །
འཇལ་སོགས་སྔར་སྲོལ་ཉམས་མི་བྱ། །དེ་བཞིན་ལོག་གཡེམ་ལ་སོགས་པའི། །
མི་དགེ་བ་དང་མི་ཆོས་ལས། །བཟློག་པའི་ཉེས་པ་གང་མཆིས་པ། །ཞི་དྲག་
ཐབས་ཀྱིས་བཟློག་པར་བྱ། །ཁྱད་པར་ངན་པ་དབང་ཤེད་ཅན། །བཙན་པོའི་
རིགས་སུ་རློམ་པ་རྣམས། །གཉའ་ནས་གནོན་པར་བྱེད་པ་དང་། །དེ་བཞིན་བུ་
ལོན་ཕྲོགས་པ་དང་། །དྲིན་ལན་ལོག་འཇལ་བྱེད་རྣམས་ལ། །བསྡིགས་ཤིང་ཆད་
པས་གཅོད་པ་དང་། །གཞན་གྱིས་གནོད་པ་ཞུ་ཙམ་ཡང་། །མི་ནུས་པ་ཡི་ཉམ་
478



ཆོས་ཚན་བཅོ་བརྒྱད་པ། ལུགས་ཀྱི་བསྟན་བཅོས་དཔག་བསམ་ལྗོན་པ།
ཆུང་ལ། །དུས་དང་དུས་སུ་བདེ་སྡུག་ཀུན། །དྲིས་ཏེ་དབུགས་དབྱུང་ཟེ་འཐེན་
བྱ། །རང་དང་གཞན་གྱི་གང་ཞིག་ནི། །དགེ་བར་འགྱུར་དང་སྡིག་པར་འགྱུར། །
ཐེ་ཚོམ་ཡོད་པའི་ཕྱོགས་རྣམས་ནི། །དྲི་བརྒལ་གྱིས་ནི་ཚར་བཅད་བྱ། །འཇིག་
པར་མི་འོས་གྲོགས་སོགས་ནི། །འཇིག་ཅིང་ཡུལ་ལ་དུག་གཏོང་དང་། །ས་དང་
ནགས་ཚལ་བསྲེགས་པ་སོགས། །ཇི་ལྟར་འཚམས་པར་ཚར་བཅད་བྱ། །ཤན་པ་
དང་ནི་སྨད་བཙོང་སོགས། །ལོངས་སྤྱོད་ཆུད་ཟར་འགྱུར་རྣམས་ཀྱི། །ལོངས་
སྤྱོད་ཐབས་ཀྱིས་བླང་བྱ་སྟེ། །མཆོད་པའི་རྫས་སོགས་དོན་ཡོད་བྱ། །འབངས་
འཁོར་འཁྲུག་པར་གྱུར་པའི་ལས། །རྣམ་པ་ཀུན་ཏུ་མི་བྱ་སྟེ། །དེ་ཡང་བྱེད་པ་
འགའ་མཆིས་ན། །དེ་ཉིད་དུ་ནི་ཚར་བཅད་བྱ། །གཞན་གྱི་ས་ཕྱོགས་རྒྱལ་
ཁམས་དང་། །ཡུལ་མི་སོགས་ལ་གནོད་པའི་ལས། །རང་དང་རང་གི་འཁོར་
རྣམས་ཀྱིས། །རྣམ་པ་ཀུན་ཏུ་མི་བྱའོ། །གལ་ཏེ་ཆོས་ཀྱི་རྒྱལ་པོའི་ཁབ། །རློམ་
སེམས་སོགས་ཀྱིས་འཐབ་མོ་ཡིས། །དཀྲུགས་པའི་བྱ་བ་བྱུང་བའི་ཚེ། །རྒྱལ་བློན་
དག་གིས་འདི་བརྩམ་བྱ། །དེ་ཡང་ཐོག་མར་ལོངས་སྤྱོད་ཀྱིས། །བསྟབས་དང་
མཛའ་བའི་འདུ་ཤེས་དང་། །ཡང་ན་བསྡིགས་དང་ཟིལ་གནོན་སོགས། །ཞི་བའི་
ཐབས་ཚུལ་གང་ཡང་བྱ། །དེ་ཡིས་བཟློག་པར་མ་ནུས་ན། །དང་པོ་སྐྱེ་རྒུ་
བསྐྱངས་སེམས་དང་། །གཉིས་པ་དགྲ་ལས་རྒྱལ་སེམས་དང་། །གསུམ་པ་སྐྱེས་
བུའི་སྲོག་བཟུང་བར། །རང་གི་སེམས་ནི་ལེགས་བཟུང་སྟེ། །དཔུང་གི་ཚོགས་ཀྱི་
གཡུལ་བཤམས་བྱ། །དེ་ཡང་དཔའ་བོ་ཐ་མ་རྣམས། །དཔུང་གི་ཚོགས་ཀྱི་སྡུན་
མ་དང་། །འབྲིང་རྣམས་དེ་ཡི་རྒྱབ་ཏུ་དང་། །རྟ་པའི་ཚོགས་རྣམས་དེ་ཡི་ཐར། །
479



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
དཔའ་བོ་རབ་དང་རྒྱལ་པོའི་དཔུང༌། །དེ་ཡི་རྒྱབ་ཏུ་བསྡད་པ་ཡིས། །བག་དྲོ་
རྐང་ཐང་བསྲུང་འགྱུར་ལ། །དཔུང་རྣམས་བདེ་བར་བརྒལ་ནུས་གསུངས། །དེ་
ཡང་དཔུང་གི་ཚོགས་རྣམས་ནི། །རྒྱལ་པོར་འཇིགས་དང་དྲིན་དྲན་ནས། །བྱས་
པ་གཟོ་བའི་སེམས་ཀྱིས་ནི། །ཐུགས་མི་མཉེས་པ་མི་སྒྲུབ་ཅིང་། །རྒྱབ་ན་དཔུང་
ཚོགས་བརྗིད་ཆེ་བའི། །ཅི་ནས་རྒོལ་ཞིང་སླར་མི་ལྡོག །སྔོན་ནས་རྒྱུ་འབྲས་
ཁྲིམས་བསྲུང་བའི། །ཐབས་ལ་མཁས་པའི་རྒྱལ་པོ་ལ། །ལྷ་རྣམས་ཀྱང་ནི་གྲོགས་
བྱེད་ཅིང་། །མཆོག་གསུམ་ཐུགས་རྗེས་བསྲུང་བར་འགྱུར། །སྙིང་རྗེས་ཀུན་ནས་
བསླང་བ་ཡིས། །སྡིག་ཅན་བཀུམ་པར་གྱུར་ན་ཡང་། །རྣམ་སྨིན་མྱོང་བའི་ངེས་
མེད་གསུངས། །སྐྱེ་དགུ་ཡོངས་སུ་བསྐྱངས་པའི་ཕྱིར། །ལས་དེ་མངོན་པར་འདུ་
བྱས་ཕྱིར། །བསོད་ནམས་ཚད་མ་ཅི་མཆིས་པར། །གོང་ནས་གོང་དུ་འཕེལ་བར་
བྱ། །དེ་བཞིན་དགྲ་ཡི་དཔུང་གི་ཚོགས། །ཉུང་བའམ་མང་བ་ཅི་ཡང་རུང་། །
རང་གི་དབང་དུ་གྱུར་པ་ན། །མི་གནོད་ཟས་དང་གོས་བསྟབས་ཏེ། །འཇམ་
པོའི་ཚིག་དང་ཐབས་མཁས་ཀྱིས། །རང་གི་འཁོར་བཞིན་བསྐྱང་བར་བྱ། །
དམག་བདག་དང་ནི་རྒྱལ་པོ་སོགས། །གཙོ་བོ་དག་ལའང་དབང་བྱུང་ན། །
དབང་མེད་བདེ་ཞིང་སྐྱིད་པའི་སར། །དེ་ཡང་བདེ་བར་བསྐྱང་བར་བྱ། །གཡུལ་
ནི་འགྱེད་དང་མི་འགྱེད་གཉིས། །བསྡམ་ན་འགྱེད་ནུས་རྒྱལ་སྲིད་གཞན། །ཐོབ་
པར་གྱུར་ཀྱང་ནོར་རློམ་པས། །རང་གི་རྒྱལ་སྲིད་བདེ་བར་སྐྱོང་། །གཡུལ་
འགྱེད་ཚེ་ན་ཞེ་སྡང་གི། །གསོད་སེམས་ཁོ་ན་བླུན་པོའི་ལུགས། །བརྩེ་དང་
ཐབས་ལ་མཁས་པ་ཡིས། །བསྡུ་བར་བྱེད་ལ་བརྩོན་པར་བྱ། །གསོད་དང་བཟུང་
480



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
བའི་བསྡམ་བྱུང་ན། །བཟུང་བ་ཉིད་ལ་བསྡམ་བྱ་སྟེ། །མཐོ་དམན་སུ་དང་སུ་
བཟུང་ཡང་། །དེ་ཡིས་ཕན་ཚུན་གསོད་ལ་མེད། །འདིར་ཡང་ཕན་པར་མི་
འགྱུར་ཞིང་། །ཕྱི་མ་གནོད་པར་འགྱུར་པའི་ལས། །སྤངས་ཏེ་གང་འཚམས་
ཐབས་མཁས་ཀྱིས། །ཡུལ་འཁོར་ངན་པ་ཚར་བཅད་བྱ། །བླ་མ་དང་ནི་དགེ་
སྦྱོང་སོགས། །ཚུལ་མཐུན་སྤྱོད་པ་མི་བྱེད་དང་། །གྲུབ་བརྫུ་སྤྱོད་དང་སྨྱོ་སྤྱོད་
དང་། །མགོ་སྐོར་མོ་ལུང་རྩིས་བྱེད་དང་། །ས་གནད་དྲལ་དང་ཤིང་གཉན་
གཅོད། །ཆུ་གཉན་དཀྲུག་སོགས་ཐོ་ཅོ་བྱེད། །ཆར་ཆུ་འགོག་ཅིང་གཞི་བདག་
སོགས། །སུ་ལ་གནོད་པའི་ངན་སྔགས་མཁན། །གང་དང་གང་ན་སུ་ཡོད་པ། །
དེ་དང་དེ་ལ་གང་འཚམས་ཀྱིས། །ཡུལ་གཞན་ལ་ནི་བསྐྱོད་ཐུབ་སོགས། །ཐབས་
ལ་མཁས་པས་ཚར་བཅད་བྱ། །ཡུལ་གྱི་དགེ་འདུན་འཁྲུག་ལོང་སོགས། །ཕུང་
བཞིན་འདུམ་པར་མ་ནུས་པ། །རྒྱལ་པོའི་ཁྲིམས་ལ་ཐུག་གྱུར་ན། །ཆོས་མིན་
ཕྱོགས་རྣམས་ཚར་བཅད་བྱ། །ཚུལ་ཁྲིམས་འཆལ་བ་ཡིན་ན་ཡང་། །དབབ་པར་
བྱེད་པ་མི་རིགས་མོད། །ཁྱིམ་ལས་དང་ནི་དད་ཟས་ལ། །ལྷན་ཅིག་སྤྱོད་རྣམས་
དགག་པར་བྱ། །འབྲེལ་བར་འོས་མིན་མ་ངེས་པའི། །དྲེགས་པ་ཅན་གྱི་བན་
སྔགས་རྣམས། །བརྒྱུད་ནས་བསྟོད་པས་བསྔགས་བྱ་ཞིང་། །ཁྲིམས་འགལ་ལ་ནི་
ཅི་འོས་བྱ། །གལ་ཏེ་དགེ་སྦྱོང་སྔགས་པ་སོགས། །ཆད་པའི་འོས་སུ་གྱུར་རྣམས་
ཀྱང་། །ཁྲམ་རྐུན་ལ་སོགས་ངན་པ་དང་། །འདྲ་བའི་ཆད་ལས་མི་འོས་པར། །
ཐུབ་པས་རྒྱ་ཆེར་གསུངས་ཕྱིར་དང་། །དགེ་འདུན་ལས་ལ་རྒྱལ་པོའི་དབང་། །
འོས་པ་མིན་པར་གསུང་རབ་ལས། །འབྱུང་ཞིང་རྒྱ་ནག་ཡུལ་གྲུར་ཡང་། །དགེ་
481



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
འདུན་དབང་གི་རྒྱལ་པོ་ལ། །ཧ་ཤང་མཁས་པས་མ་གནང་པའི། །ཚུལ་རྣམས་
ལེགས་པར་ཤེས་བྱས་ཏེ། །དགེ་འདུན་ལས་ལ་རྒྱལ་པོ་ལ། །དབང་དང་མི་
དབང་ཆ་གཉིས་སུ། །ཡོད་པར་ལེགས་པར་ཕྱེད་པ་ནི། །རྒྱལ་བློན་དང་ནི་དགེ་
འདུན་ལ། །ཁ་ན་མ་ཐོས་མི་གོས་ཤིང་། །དགེ་འདུན་དག་ལ་གནོད་པ་ཡི། །མི་
སྲུན་དག་ཀྱང་ཚར་གཅོད་འགྱུར། །མདོར་ན་ཕ་མ་ཡོན་གནས་སོགས། །གང་
དང་གང་ལ་མི་འོས་པའི། །བྱ་བ་སུ་དང་སུས་རྩོམ་པ། །དེ་དང་དེ་ནི་ཚར་
གཅོད་འོས། །དེ་བཞིན་ངན་པ་ཚར་གཅོད་ན། །ཡུལ་གྲུ་རྣམས་ཀྱང་བདེ་འགྱུར་
ཞིང་། །ཆབ་སྲིད་འཇམ་དར་ཆེ་བ་ཡི། །རྒྱལ་སྲིད་ཕུན་སུམ་ཚོགས་པར་འགྱུར། །
ལུགས་ཀྱི་བསྟན་བཅོས་དཔག་བསམ་ལྗོན་པ་ལས་མི་སྲུན་པ་ཚར་གཅོད་པའི་ཡལ་འདབ་སྟེ་
བཅུ་གཅིག་པའོ། །
སྐྱེ་རྒུའི་ཕན་བདེ་མ་ལུས་པ། །རྒྱལ་བའི་བསྟན་པ་ལས་འབྱུང་ཞིང་། །དེ་
ཡང་བསྟན་འཛིན་དགེ་འདུན་ལ། །རག་ལས་ཕྱིར་ན་འདུས་སྡེ་སྤེལ། །དེ་ཡང་
རྒྱལ་པོའི་དམག་གི་ཚོགས། །བཙན་པོས་བསྡུས་པ་ལྟར་མིན་པར། །རྒྱལ་མཚན་
རྩེ་ཡི་ནོར་བུ་ལྟར། །ས་སྐྱོང་གཙུག་གི་ནོར་བུར་བྱ། །དེ་ཡང་འཇིག་རྟེན་ཆོས་
བརྒྱད་ཀྱི། །འདུ་འགོད་ཆོད་ཙམ་མ་ཡིན་པར། །ཐུབ་པའི་ལུང་ལས་འབྱུང་བ་
བཞིན། །སྤོང་དང་ཀློག་པ་ཁོ་ནར་བྱ། །སྤོང་བ་པ་ཡང་ཕལ་བ་ཡི། །བསམ་
གཏན་ཙམ་གྱིས་ཁེངས་མིན་པར། །ཡོངས་རྫོགས་རྒྱལ་བའི་བསྟན་པ་ནི། །སྟན་
ཐོག་གཅིག་ཏུ་གནད་དྲིལ་ནས། །ཉམས་སུ་ལེན་པར་བྱེད་པ་ཡི། །དྲང་སྲོང་
ཆེན་པོའི་དགོངས་པ་བཞིན། །ཚུལ་བཞིན་ཉམས་སུ་ལེན་པ་ཡི། །གོས་དཀར་
482



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
ལྕང་ལོ་ཅན་དང་ནི། །གོས་དམར་རབ་བྱུང་སྡེ་བ་གཉིས། །ཆོས་རྒྱལ་གོང་མའི་
དུས་ནས་བཟུང་། །ཡོད་པའི་ལུགས་སྲོལ་མི་ཉམས་བྱ། །དེ་དག་རྣམས་ཀྱི་
བསླབ་གྲལ་ཡང་། །ལུང་གི་དུས་ཚིགས་དགོངས་པ་བཞིན། །གོ་རིམ་མ་འཆོལ་
མ་ནོར་བར། །བསྒྲིགས་ཚུལ་རྣམས་ཀུན་ཡོད་པར་བྱ། །དགེ་བསྙེན་རྟེན་ཅན་
དཀར་ཆས་ཅན། །ས་ཐོབ་ཡོངས་གྲགས་མ་ཡིན་པ། །རྒྱལ་པོ་དང་ནི་དགེ་
འདུན་གྱི། །དམིགས་བསལ་སྐབས་འགར་མ་གཏོགས་པ། །ཕྱག་གི་ཡུལ་དུ་མི་བྱ་
ཞིང་། །ཆོས་འཆད་སོགས་ཀྱི་ཕྱག་གི་ཚེ། །དམ་ཆོས་ལ་སོགས་མདུན་བདར་
གསུངས། །སྡེ་གཉིས་གང་ལ་མི་གཏོགས་པའི། །ཁྱིམ་གྱི་བརྟུལ་ཞུགས་འཆང་བ་
ནི། །ཤིན་ཏུ་དགོས་ཆེད་ཆེན་པོའི་ཕྱིར། །མ་གཏོགས་ཕྱག་ཡུལ་མིན་ཞེས་བྱ། །
སྤོང་ལ་བརྩོན་པ་དག་གིས་ནི། །རང་གི་གང་ཞིག་བསམ་བསྒོམ་བྱ། །གཞུང་ལ་
ཐོས་པ་བྱེད་པ་གཙོ། །རྒྱལ་པོའི་ཡུལ་ལ་གནས་པ་ཡི། །དགེ་འདུན་རིགས་སུ་
གྱུར་རྣམས་ཀྱིས། །གསུང་རབ་དོན་ལ་ཐོས་བསམ་སྒོམ། །བྱེད་པའི་གོ་རིམ་མ་
ནོར་བསླབ། །ཐོས་བསམ་སྒོམ་གྱི་གོ་ནོར་ན། །གཞོན་ནུའི་སྒོམ་དང་རྒན་པོ་ཡི། །
སློབ་གཉེར་ལ་ནི་འཇིག་རྟེན་འཕྱ། །ཚུལ་ཁྲིམས་ལྡན་ཞིང་མང་དུ་ཐོས། །
གཞན་དོན་ལ་བརྩོན་བཟོད་སྲན་ཅན། །ཁོངས་ཡང་ཐབས་མཁས་ལྡན་པ་
རྣམས། །གནས་བརྟན་ལས་བྱེད་རྣམས་སུ་བསྐོ། །ཕྱི་ནང་བྱ་བར་ཞིབ་དཔྱོད་
ཅིང་། །དགེ་འདུན་བསྒྲིགས་ལ་དད་གུས་ཅན། །ཞི་དྲག་ཐབས་ལ་མཁས་པ་
རྣམས། །ཆོས་ཁྲིམས་དག་གི་གོ་སར་སྦྱིན། །ཚིག་རྗེས་འབྲངས་དང་ཚིག་ཙམ་
གྱིས། །རྗེས་སུ་འབྲངས་པ་མ་ཡིན་པས། །མཁས་པ་སྙིང་རྗེ་ལྡན་པ་རྣམས། །
483



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
གཞོན་ནུས་བཤེས་སུ་བསྟེན་པར་བྱ། །རབ་ཏུ་བྱུང་བ་ནས་བཟུང་སྟེ། །ཁྱིམ་གྱི་
བྱ་བར་མི་སྤྱོད་ཅིང་། །ནང་དོན་རིག་པ་གཙོར་བཟུང་བའི། །རིག་གནས་དག་
ལ་བསླབ་པར་བྱ། །ཁྱད་པར་ཡོངས་རྫོགས་ལམ་ཤེས་ཕྱིར། །འཁོར་ལོ་བཞི་དང་
རྒྱུད་སྡེ་བཞིའི། །དགོངས་དོན་ལེགས་པར་རྟོགས་དགོས་པས། །དེ་དག་
དགོངས་པ་འགྲེལ་ཚུལ་ལ། །ཁྱད་པར་འཕགས་པའི་གནད་འདུས་པའི། །
བཀའ་པོད་ཆེན་པོ་རྣམ་ལྔ་ཡི། །དངོས་ཤུགས་ཟུར་གསུམ་དགོངས་དོན་རྣམས། །
མ་ནོར་མ་འདྲེས་ཆ་ཚང་བར། །ལེགས་པར་རྟོགས་པར་བྱ་བའི་ཕྱིར། །བརྒལ་
བརྟག་རྩོད་པའི་གྲལ་གཟུག་བྱ། །དེ་ཡང་ཤིང་རྟ་ཆེན་པོ་ཡི། །ལུགས་འཛིན་
རྒྱན་དྲུག་མཆོག་གཉིས་ཀྱི། །གཞུང་ལུགས་དག་དང་མི་མཐུན་པ། །འཕགས་
བོད་མཁས་པའི་གཞུང་ལ་ནི། །ཡོད་ཀྱང་དོར་བར་བྱ་དགོས་གདམས། །ཁྱད་
པར་རྒྱུད་སྡེ་རྣམ་བཞི་ཡི། །སྨིན་གྲོལ་གདམས་པའི་ལག་ལེན་ལས། །གལ་ཆེན་
སྲིད་ཞིའི་ཁམས་ཀུན་ལ། །རྣམ་ཀུན་བཙལ་ཀྱང་མི་རྙེད་ཕྱིར། །ཆོ་གའི་ཐིག་
ཚོན་ཕྲ་མོ་ཡན། །རྒྱུད་དང་གྲུབ་ཆེན་དགོངས་པ་ལས། །ནམ་ཡང་འགལ་བར་
མི་བྱེད་པའི། །སྒྲུབ་དང་མཆོད་པའི་རྒྱུན་འཛུགས་ཤིང་། །དེ་ལ་བཀུར་བསྟི་
འང་ནན་ཏན་བྱ། །འདི་དག་རྣམས་ལ་མཁོ་བའི་ཆས། །རྫས་ལས་བྱུང་བའི་
བསོད་ནམས་བདུན། །རྣམ་པ་ཀུན་ཏུ་མི་ཉམས་ཕྱིར། །དྲི་གཙང་ཁང་དང་
གཙུག་ལག་ཁང་། །འདུལ་བ་ལུང་ལས་འབྱུང་བ་ཡི། །དགེ་འདུན་དག་གི་
གནས་ཁང་རྣམས། །ཡུལ་ལ་བསོད་ནམས་འབྱུང་བའི་ཕྱིར། །རྒྱལ་པོ་འབངས་
དང་བཅས་རྣམས་ཀྱིས། །མཛེས་ཤིང་ཡིད་དུ་འོང་བར་བྱ། །དགེ་འདུན་
484



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
-
--
-
་
བཞུགས་པའི་མལ་སྟན་ཀྱང་། །མཐོ་དང་བདེ་བ་འཇམ་པ་དང་། །མཛེས་པའི་
བཀོད་པ་ཅི་ལེགས་བྱ། །ཞི་བ་དང་ནི་དྲག་པོ་ཡིས། །མཆོད་པའི་རྫས་དང་ཡོ་
བྱད་རྣམས། །ཅི་མཛེས་ཅི་ལེགས་གང་དགོས་པ། །མདོ་སྔགས་གཞུང་དང་ཚད་
ལྡན་གྱི། །ཆོས་སྡེ་དག་གི་ལུགས་བཞིན་བྱ། །ཤི་གསོན་དག་གི་དད་ཟས་ནི། །
རྣམ་ཀུན་ཆུད་ཟོས་མི་འགྱུར་བར། །སྤྱི་རྫས་ས་གཞི་ལ་སོགས་པའི། །ལོངས་
སྤྱོད་ཆད་པ་མེད་པར་བྱ། །རྒྱུན་དུ་བགོ་བའི་ཆོས་གོས་གཙོ། །ཡོ་བྱད་གཞན་
ཡང་ཅི་དགོས་པ། །དུས་དང་དུས་སུ་བསྟབ་བྱ་ཞིང་། །སྟོབ་པའི་རྒྱུན་ཡང་
ཚུགས་པར་བྱ། །ཆོ་འཕྲུལ་དང་ནི་ནག་ཟླ་དང་། །ས་ག་ཟླ་དང་ཆུ་སྟོད་ཟླའི། །
ཟླ་བས་མཚོན་པའི་དུས་ཆེན་ལ། །དགེ་འདུན་ཚོགས་ནི་མང་བསྡུས་ཏེ། །སྲི་
ཞུ་ཆེན་པོའི་དངོས་ཀུན་གྱིས། །དུས་མཆོད་དག་ཀྱང་ཚུགས་པར་བྱ། །ཆོས་རྒྱལ་
གོང་མ་དག་གིས་ནི། །མཆོད་གནས་དག་གི་ཞབས་གདན་དུ། །རང་གི་རལ་བ་
བཏིང་བ་ལྟར། །རྒྱལ་བློན་འབངས་དང་བཅས་རྣམས་ཀྱིས། །མཆོད་གནས་ཕུ་
དུད་ཆེ་བར་བྱ། །རྒྱལ་པོའི་ཁྲིམས་དང་དགེ་འདུན་ཁྲིམས། །ཕན་ཚུན་བསྲེ་བར་
མི་བྱ་ཞིང་། །དགེ་འདུན་རྣམས་ཀྱི་ལས་དག་གི། །སོ་ཐར་བྱང་སེམས་གསང་
སྔགས་ཀྱི། །གཞུང་ལུགས་དག་དང་མཐུན་དགོས་ཞེས། །རྒྱལ་པོའི་ལས་དང་སྣེ་
མོ་བར། །གཏོགས་པ་ཀུན་ལ་འདོམ་པར་བྱ། །དགེ་འདུན་བསྒྲིག་འགལ་དགེ་
འདུན་གྱི། །ལས་ཀྱིས་རྣམ་ཀུན་མི་ཐུལ་བ། །རྒྱལ་པོའི་བཀའ་ཁྲིམས་བཙན་པོ་
ཡིས། །མིག་ལྟོས་ཕན་པར་ཚར་བཅད་བྱ། །བཤད་སྒྲུབ་ལས་ལ་མི་བརྩོན་པའི། །
དགེ་འདུན་གཟུགས་ལ་དམག་ཆས་ཅན། །རྒྱལ་པོའི་ཇུས་ལ་དབང་ཟ་བའི། །
485



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
མ་རབས་འདུས་ཚོགས་མང་མི་བྱ། །དགེ་འདུན་ལས་བྱེད་ཐམས་ཅད་ཀྱིས། །
རང་རང་ལས་ཀ་བསྒྲུབ་དུས་སུ། །སྐབས་ལ་ལྟོས་ཏེ་གཟེངས་བསྟོད་ཅིང་། །
བསྙེན་བཀུར་དག་གིས་མཆོད་པར་བྱ། །གལ་ཏེ་ཚུལ་དང་མི་ལྡན་ན། །ཞི་དང་
ཞི་དྲག་ཕྱེད་མ་དང་། །དྲག་པོ་དག་གིས་ཚར་བཅད་བྱ། །བསླབ་ལ་བརྩོན་པར་
བྱེད་པ་ཡི། །གསར་བུ་ཡིན་ཀྱང་གཟེངས་བསྟོད་ཅིང་། །སྐབས་སུ་བབས་ན་
ཚིག་དང་ནི། །ཡོ་བྱད་དག་གིས་གཏང་རག་བྱ། །འདུས་སྡེ་དམག་ལས་ལ་
འཇུག་དང་། །རྒྱལ་པོའི་དེ་ལ་དམག་ཁྲིད་བྱེད། །གཉིས་ཀ་མནར་མེད་བུད་
ཤིང་དུ། །ཡུན་རིང་འགྱུར་བ་ཤེས་པར་བྱ། །བླ་མཆོད་མཚན་ཉིད་ལྡན་པ་ལ། །
རྒྱལ་པོས་ཚུལ་བཞིན་མཆོད་པ་ཡིས། །ཡུལ་ཕྱོགས་དེ་ལ་གནས་སྐབས་སུ། །ལྷ་
རྣམས་དགའ་བར་གྱུར་པ་ཡིས། །ཆར་ཆུ་དུས་སུ་འབེབས་པ་དང་། །ལོ་ཕྱུགས་
རྟག་ཏུ་ལེགས་པ་སོགས། །གནས་སྐབས་བདེ་ཞིང་སྐྱིད་འགྱུར་ལ། །མཐར་ཐུག་
མངོན་མཐོ་ངེས་ལེགས་ཉིད། །རིམ་གྱིས་ཐོབ་པར་འགྱུར་བའོ། །དེ་ཕྱིར་རྒྱལ་པོ་
མཁས་པ་ཡི། །བྱ་བ་ཀུན་ལས་དོན་ཆེ་བའི། །ལས་འདི་ལ་ནི་བརྩོན་བྱ་ཞིང་། །
ལས་འདི་ཁོ་ན་མཐར་དབྱུང་བྱ། །དེ་ཡང་བསགས་པའི་འདུས་སྡེ་ནི། །སྤོང་
ཀློག་ཁོ་ན་མ་གཏོགས་པའི། །ལས་གཞན་ལ་ནི་འཇུག་མི་བྱ། །གལ་ཏེ་འཇུག་
པར་གྱུར་པ་རྣམས། །ལུགས་གཉིས་ཁྲིམས་ཀྱིས་བཀག་པར་བྱ། །སྒྲ་དང་གཏན་
ཚིགས་རིག་པ་དང་། །བཟོ་དང་གསོ་བ་ནང་དོན་སོགས། །བཤད་དང་རྩོད་པ་
ཅི་རིགས་ཀྱིས། །མཁས་བླུན་དབྱེ་བ་ཤན་འབྱེད་དེ། །མཁས་པ་ལ་ཡང་ནང་
གསེས་ཀྱི། །གོ་རིམ་ངེས་པ་ཡོད་པར་བྱ། །མཁས་པ་རྣམས་ཀྱི་ནང་ནས་ནི། །
-
486



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
མཚན་ཉིད་ལ་ནི་བརྟགས་བྱས་ཏེ། །རང་རང་ཇི་ལྟར་འོས་པ་ཡི། །གོ་ས་མཐོན་
པོར་བཞག་པར་བྱ། །དེ་ཡི་སྙན་པའི་གྲགས་པ་དག །ཕྱོགས་རྣམས་ལ་ནི་བསྒྲག་
པར་བྱ། །དེ་ལྟའི་མཁས་པའི་རྣམ་དཔྱོད་ལ། །མཁས་མང་དབུས་ན་གཟེངས་
བསྟོད་ཕྱིར། །དུས་མཆོད་ཆེ་སོགས་འཁོར་གྱི་དབུས། །མཁས་རྣམས་གྲགས་པ་
ཐོན་པར་བྱ། །དེ་ཡི་ཡན་ལག་བྲིས་འབུར་གྱི། །སྐུ་གཟུགས་བཞེངས་པའི་ཁྱད་
བཟོ་དང་། །གླེགས་བམ་རྣམ་གྲངས་མང་འཕེལ་ཕྱིར། །དེ་ཡི་འབྱུང་ཁུངས་པར་
གྱིས་གཙོའི། །ཡོ་བྱད་ཞྭ་ལྷམ་ཆབ་རིལ་དང་། །སྟོད་གཡོགས་སྨད་གཡོགས་སྐྱེ་
རིགས་སོགས། །གང་མཁོའི་ཡོ་བྱད་དེ་དག་ལ། །ཡུལ་གྱི་སྐྱེ་བོ་མཁས་པར་བྱ། །
དེ་ལྟར་རང་གི་རིགས་པ་ཡིས། །གཙུག་ལག་དག་དང་བསྟུན་ནས་ནི། །ཡང་
ནས་ཡང་དུ་དཔྱད་པ་ཡིས། །བསྟན་ལ་ཕན་པ་ཅི་འགྱུར་བྱ། །ལུགས་ཀྱི་བསྟན་
བཅོས་དཔག་བསམ་ལྗོན་པ་ལས་རྒྱལ་སྲིད་ཀྱིས་རང་གཞན་གྱི་དོན་མཐར་ཐུག་སྒྲུབ་པའི་་་
འདུས་སྡེ་ཇི་ལྟར་བསྐྲུན་པའི་ཚུལ་བསྟན་པའི་ཡལ་འདབ་སྟེ་བཅུ་གཉིས་པའོ།།
རྨད་བྱུང་གསང་གསུམ་ཆུ་གཏེར་སྲུབས་སྐྱེས་སྨྲ་བ་ཟླ་མེད་ཉིན་མོར་བྱེད། །
ལུང་རྟོགས་དམ་ཆོས་འོད་ཟེར་འབུམ་གྱིས་སྐྱེ་རྒུའི་རྨོངས་འཇོམས་དམ་པའི་ཆོས། །
འཛིན་མཛད་རིག་གྲོལ་འཕགས་པའི་པད་ཚལ་འཇིག་རྟེན་ཁམས་ཀུན་མཛེས་་་་
བྱེད་པའི། །བསླུ་མེད་མཆོག་གསུམ་ཤེས་པ་དམ་པས་སྐྱེ་དགུ་ཡོངས་ལ་སྐྱོང་གྱུར་
ཅིག །ལེགས་བྱས་བསོད་ནམས་འབུམ་གྱི་ལྟེ་བ་ལ། །དགེ་ལེགས་ཆོ་ག་རྫོགས་
པའི་རྩིབས་སྟོང་གི། །གཞན་ཕན་རོ་གཅིག་མུ་ཁྱུད་དམ་པོས་བསྡམས། །དགེ་
བཅུའི་ཁྲིམས་ཀྱི་འཁོར་ལོས་བསྒྱུར་བར་ཤོག །མི་ཤེས་རྨོངས་པའི་རིམས་ནད་
487



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
ཀུན་འཇོམས་ཤིང་། །ཕུན་ཚོགས་འདོད་རྒུའི་གྲུ་ཆར་འབེབས་མཁས་པའི། །
ལུང་རྟོགས་བསྟན་པ་ཡིད་བཞིན་ནོར་བུ་ཡིས། །ལུས་ཅན་ཡོངས་ཀྱི་གཙུག་ཏུ་
རྒྱས་འདེབས་ཤོག །ཆོས་སྲིད་ལང་ཚོའི་མཛེས་སྡུག་ཡོངས་རྫོགས་ཤིང་། །
གནས་སྐབས་མཐར་ཐུག་ཕན་བདེའི་དཔལ་སྟེར་བ། །རིན་ཆེན་བཙུན་མོའི་
ངང་ཚུལ་གྱིས་མཚོན་པའི། །ལེགས་པའི་བྱ་བར་སྐྱེ་དགུ་ཀུན་སྦྱོར་ཤོག །བློ་གྲོས་
མི་ཟད་ནོར་གྱི་གཏེར་འཆང་ཞིང་། །སྐྱེ་དགུ་ཡོངས་ལ་ཕ་ལྟར་མཉེས་གཤིན་
པའི། །བློན་པོ་རིན་ཆེན་ལྟ་བུའི་བཤེས་གཉེན་གྱིས། །རྣམ་པ་ཀུན་ཏུ་ལུས་ཅན་
ཀུན་སྐྱོང་ཤོག །ནམ་ཡང་མི་ཉམས་ལྷག་བསམ་ཤུགས་འཆང་པའི། །ཀུན་ལྟར་
དཀར་ཕྱིན་དྲུག་སྤྱོད་པའི་ཁུར། །ཡོངས་སུ་འཛིན་པའི་གླང་པོ་རིན་ཆེན་གྱིས། །
འགྲོ་བའི་བདེ་སྐྱིད་སྒྲུབ་ལ་ངལ་མེད་ཤོག །ཐབས་མཁས་བགྲོད་པ་ཤིན་ཏུ་ཆེས་
མྱུར་ཞིང་། །བརྩོན་པའི་ཤུགས་ལས་ནམ་ཡང་མི་གཡེལ་བའི། །ཆོས་སྲིད་ཟུང་
འབྲེལ་རྟ་མཆོག་རིན་ཆེན་གྱིས། །བྱང་ཆེན་ས་ལ་མྱུར་དུ་བགྲོད་གྱུར་ཅིག །
གནས་སྐབས་མཐར་ཐུག་ཕྱི་ནང་ཉེར་འཚེ་ལས། །བསྲུང་ཞིང་མི་མཐུན་ཕྱོགས་
རྣམས་ཚར་གཅོད་པའི། །དམག་དཔོན་རིན་ཆེན་དམ་པའི་རྣམ་ཐར་ལྟར། །
ཆོས་ཀྱི་འཁོར་ལོས་བསྒྱུར་བའི་སྲིད་ཐོབ་ཤོག །ཆོས་སྲིད་བསོད་ནམས་ཡུ་བ་
བརྟན་པོའི་དབུ་འཕང་གདུགས་ལྟར་མངོན་མཐོ་ཞིང་། །དགེ་ལེགས་བྱེ་བའི་ཆུ་
གཏེར་ངོགས་སུ་ལུགས་གཉིས་གསེར་ཉ་ཟུང་འབྲེལ་ཞིང་། །ཟད་མི་ཤེས་པའི་
འབྱོར་བའི་གཏེར་བུམ་ལུས་ཅན་ཡོངས་ལ་དབང་ཐོབ་ཅིང་། །སྐྱོན་གྱི་འདམ་
དྲིས་ཀུན་ནས་བཏང་བའི་འབངས་ཀྱི་པད་ཚལ་དར་འཕེལ་ཞིང་། །དོན་ལྡན་
488



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
གཡས་འཁྱིལ་རི་མོ་གསུམ་ལྡན་སྙན་པར་གྲགས་པའི་དུང་བསྒྲགས་ཤིང་། །
ཐབས་དང་ཤེས་རབ་དྲ་མིག་ཡོངས་མཛེས་དཔལ་བེའུ་སྙིང་ལ་རྟག་བརྒྱན་ཏེ། །
མི་མཐུན་ཕྱོགས་ལས་རྣམ་པར་རྒྱལ་བའི་ཆོས་ཀྱི་རྒྱལ་མཚན་ལེགས་བསྒྲེངས་ནས། །
དམ་པའི་ཆོས་ཀྱི་འཁོར་ལོས་བསྒྱུར་བའི་དཔལ་ལ་སྤྱོད་པའི་བཀྲ་ཤིས་ཤོག །
བསྟན་དང་བསྟན་པ་འཛིན་ལ་ཆེར་གུས་ཤིང་། །ལུགས་གཉིས་ཁྲིམས་ཀྱི་སྙན་
པར་གྲགས་པའི་རྔ། །སྲིད་པ་གསུམ་གྱི་ཁོང་ན་ལྡིར་བ་ཡིས། །ཡུལ་འདིར་དགེ་
ཞིང་རྣམ་ཀུན་ཤིས་གྱུར་ཅིག །ནད་མུག་འཁྲུགས་རྩོད་མིང་མེད་དགེ་བཅུ་དར། །
ཆོས་འབྱོར་བདེ་སྐྱིད་དབྱར་མཚོ་ལྟར་རྒྱས་ཤིང་། །མཐར་ཐུག་གཞན་ཕན་ངང་
ལ་རོ་གཅིག་ཏུ། །བརྩོན་པའི་འགྲོ་ཀུན་དགེ་བའི་བཀྲ་ཤིས་ཤོག །ལུགས་ཀྱི་བསྟན་
བཅོས་དཔག་བསམ་ལྗོན་པ་ལས་སྨིན་པར་བྱ་བའི་དོན་གྱི་རོ་མངར་བའི་འབྲས་བུ་དག་གིས་
ཡོངས་སུ་བརྗིད་པའི་ཤིས་བརྗོད་ཀྱི་མེ་ཏོག་གི་བླ་རེ་ཀུན་ནས་བྲེས་པའི་ཡལ་འདབ་སྟེ་བཅུ་
གསུམ་པའོ། །
ལུགས་ཀྱི་བསྟན་བཅོས་དཔག་བསམ་ལྗོན་པ་ཞེས་བྱ་བ་འདི་ནི། བོད་ཆེན་པོའི་ནང་
ཚན་རྨ་སྨར་གྱི་ཡུལ་གྲུར་འཁོད་པའི་སྐྱེ་རྒུ་རྣམས་ལ་ལེགས་ལམ་སྟོན་པ་ལ་མངོན་པར་སྤྲོ་་་་
བའི་མིའི་བདག་པོ་མཁྱེན་རབ་འགྲན་ཟླ་དང་བྲལ་བ་བསྟན་འཛིན་གྲགས་པའི་གསུང་གིས་་
ནན་ཏན་བསྐུལ་བ་དོན་ཡོད་པར་བྱ་བའི་ཕྱིར་དུ། ཤཱཀྱའི་བཙུན་པ་འཇམ་དཔལ་རོལ་པའི་
བློ་གྲོས་ཀྱིས་རབ་རྒྱལ་ས་འབྲུག་སྣོན་ཟླ་བའི་ཡར་ཚེས་དགེ་བ་དཔལ་གྱི་ཉི་མ་གཟའ་སྐར་་་་
འཕྲོད་སྦྱོར་ཕུན་སུམ་ཚོགས་པའི་ཉིན་བསང་མཆོད་ཀྱི་དགའ་སྟོན་རྒྱ་ཆེན་པོ་དང་འབྲེལ་་་
བར་རྨ་དར་གྱི་ཀླུང་ཆེན་པོ་གཉིས་གཡས་ཕྱོགས་སུ་བསྐོར་ནས་དལ་གྱིས་འབབ་པའི་སྙན་རི་
རྡོ་རྗེ་བྲག་གི་གནས་ཀྱི་ལྷ་རྩེར་སྦྱར་བའི་ཡི་གེ་པ་ནི་མྱུ་གུ་དང་ཉི་མ་གཉིས་ཀྱིས་སྔ་ཕྱིར་་་་་
489་



སྡེ་ཚན་དང་པོ། བོད་ཀྱི་མཁས་པས་མཛད་པའི་ལེགས་བཤད་ཀྱི་སྐོར།
བགྱིས་པ་ཛ་ཡནྟུ། མངྒ་ལཾ།
མཁྱེན་པའི་དཀྱིལ་འཁོར་རབ་ཟླུམ་ཞིང་། །བརྩེ་བའི་འོད་སྟོང་དྲ་བ་སྤྲོ། །ནུས་པས་
ཕོངས་རྒུད་མུན་བསལ་བ། །ཆོས་རྒྱལ་མེས་དབོན་ཚོགས་རྣམས་རྒྱལ། །གང་ན་ལུགས་
མཐུན་ཁྲིམས་ཡོད་པ། །དེ་ན་སྐྱེ་རྒུའི་བདེ་འབྱོར་དང་། །བསྟན་པའི་སྣང་བ་དམ་པ་སྟེ། །
ཟླ་བས་བཟུང་བའི་ཆུ་གཏེར་བཞིན། །དྲེགས་ལྡན་བླུན་པོས་བཟུང་བའི་སར། །རྒྱུ་འབྲས་
གོ་ལྡོག་ཁྲིམས་ལུགས་ཀྱིས། །ཉམ་ཆུང་བདེན་པ་རྣམས་མནར་ཞིང་། །མ་རབས་སྟག་སེང་
ཁྱུ་བཞིན་དར། །ཆོས་དང་ནོར་དང་འདོད་པའི་དོན། །ཐར་པ་དམ་པའི་སྣང་བ་རྣམས། །
རྒྱལ་པོ་དག་ལ་རག་ལས་ཞེས། །རྒྱལ་དང་རྒྱལ་བའི་སྲས་རྣམས་བསྟན། །དེས་ན་ཁྲིམས་
ལུགས་མེ་ལོང་ངོས། །སྐྱེ་དགུའི་བདེ་སྡུག་བལྟ་བ་རྣམས། །བཀའ་དང་དགོངས་འགྲེལ་རྒྱུ་
མཚོའི་འཇིངས། །ཐོས་བསམ་རྫིང་ལ་ཞུགས་པར་འཐད། །རང་འདོད་དྲེད་མོའི་རྔམ་
སྟབས་དང་། །སྨྲ་བརྗོད་ནེ་ཙོའི་ལད་མོ་དང་། །བྱེད་འཕྲུལ་སྤྲེའུའི་ཟློས་གར་གྱིས། །རང་
གཞན་ཕུང་བ་ཅིས་མ་མཐོང་། །རྒྱལ་སྲས་སེམས་དཔའ་དཔའ་བོ་རྣམས། །རྒྱལ་པོའི་ཚུལ་
གྱིས་བསྟན་དང་འགྲོའི། །དགེ་བཤེས་འཆི་མེད་དབང་པོ་ཡིས། །སྙིགས་དུས་མཐོང་གོམས་
རབ་དམན་ཀྱང་། །རིགས་ཀྱིས་སྙེམས་པའི་རྒྱལ་རིགས་དང་། །ཁྲིམས་ཀྱི་ཁ་ལོ་བསྒྱུར་བའི་
བློན། །ཀུན་ལ་བརྩེ་བས་བསྡུས་ཏེ་གདམས། །ལྔ་རིག་མིག་དབང་མི་གསལ་ཞིང་། །
ལུགས་གཉིས་བགྲོད་པའི་རྐང་བུལ་ཡང་། །བྱུང་རྒྱལ་ལས་ཀ་བཟུང་བ་ལ། །འཆི་བ་གསོ་
བའི་སྨན་རྣམས་བཞིན། །དེ་ཕྱིར་དགའ་བ་བརྒྱ་ལྡན་པའི། །ལུང་གིས་ཉག་ཕྲན་བསྒྱུར་
བའི་དཔོན། །གཙང་མའི་ས་བཟུང་བཀྲས་མཐོང་པས། །མི་ཟད་འཕྲུལ་གྱི་དཔྱིད་དུ་
བསྒྲུབས། །རྒྱལ་བས་ལེགས་བསྟན་རྒྱལ་ཁྲིམས་ལ། །འཇུག་པར་བསྐུལ་བའི་ལེགས་བྱས་
ཆབ། །རྒྱལ་བ་རྣམས་དང་རྒྱལ་སྲས་ཀྱི། །ཐུགས་བསྐྱེད་བསོད་ནམས་མཚོར་འདྲེས་ཏེ། །
ངན་འགྲོ་མཐའ་དག་ཟད་བྱེད་ཅིང་། །དེ་བཞིན་མཐོ་རིས་འཕེལ་བྱེད་པའི། །རྒྱལ་པོས་
490



ཆོས་ཚན་བཅོ་བརྒྱད་པ།
ལུགས་ཀྱི་བསྟན་བཅོས་དཔག་བསམ་ལྗོན་པ།
--
-
-
རབ་འབྱམས་ཞིང་བཟུང་སྟེ། །འགྲོ་རྣམས་བདེ་བར་འཚོ་གྱུར་ཅིག །ཡང་དག་ལུང་དང་
རྟོགས་པའི་བསྟན། །དབྱར་གྱི་རྔ་དང་ཉི་མ་ཡི། །སྣང་བ་དག་ལ་ཅོ་འདྲི་བས། །བདུད་ལ་
མྱ་ངན་སྦྱིན་གྱུར་ཅིག །ནམ་མཁའི་མཐས་ཀྱང་མི་འཆིང་བའི། །འགྲོ་རྣམས་ཡང་དག་ལྟ་
བ་དང་། །རྣམ་དག་སྤྱོད་པའི་སྲོག་འཐོབ་སྟེ། །རྣམ་གྲོལ་འབྲས་བཟང་སྨིན་གྱུར་ཅིག །
ཅེས་པའང་མི་རྗེ་མཆོག་གི་བཀའ་ལུང་ལྷ་ཡི་གོས་ཀྱིས་བཀླུབས་པ་སྤྱི་བོས་བླངས་ཏེ་་
སྙན་དངགས་སྨྲ་བ་བསོད་ནམས་རྒྱ་མཚོའི་སྒྲ་དབྱངས་ཀྱིས་སུག་པས་བྲིས་པ་དགེ་ལེགས་་་་
འཕེལ།
491
491_་



སྡེ་ཚན་གཉིས་པ།
༄༅། །རྒྱ་གར་གྱི་མཁས་པས་མཛད་པའི་
ལེགས་བཤད་ཀྱི་སྐོར།



ཆོས་ཚན་བཅུ་དགུ་པ།
༄༅། །ཤེས་རབ་བརྒྱ་པ་ཞེས་བྱ་བའི་རབ་
ཏུ་བྱེད་པ་ཞེས་བྱ་བ་བཞུགས་སོ། །
༄༅། །རྒྱ་གར་སྐད་དུ། པྲ་ཛྙཱ་ཤ་ཏི་ཀ་ནཱ་མ་པྲ་ཀ་ར་ཎ། བོད་སྐད་དུ། ཤེས་
རབ་བརྒྱ་པ་ཞེས་བྱ་བའི་རབ་ཏུ་བྱེད་པ། འཇམ་དཔལ་གཞོན་ནུར་གྱུར་པ་ལ་
ཕྱག་འཚལ་ལོ། །གང་ཞིག་ལེགས་པར་རྟོགས་པ་ཡིས། །མི་རྣམས་ཤེས་རབ་བརྒྱ་
བསྐྱེད་པ། །དོན་གྱི་བསྟན་བཅོས་ལུགས་དག་གི། །འབྱུང་གནས་ཆེན་པོར་རབ་
ཏུ་བཤད། །མཁས་པས་དོན་གྱི་བསྟན་བཅོས་ལས། །དངོས་པོ་གང་དག་
གཟིགས་གྱུར་པ། །དེ་དག་ཡི་གེ་མང་པོ་ཡིས། །འཇིགས་པའི་ཆེད་དུ་འདིར་
བསྡུ་བྱ། །ཡི་གེ་ཉུང་ལ་དོན་མང་བ། །གཏན་ཚིགས་སྣ་ཚོགས་རྣམས་ཀྱིས་
བརྒྱན། །འདི་ནི་ཚིགས་སུ་བཅད་པ་བརྒྱ། །ཤེས་རབ་བརྒྱ་པ་ཞེས་བྱའོ། །
མཐོང་དང་མ་མཐོང་ཡོན་ཏན་འདི། །ཀུན་གྱི་རྩ་བ་ཤེས་རབ་ཡིན། །དེ་ལྟར་
གཉིས་ཀ་བསྒྲུབ་པའི་ཕྱིར། །ཤེས་རབ་ཡོངས་སུ་གཟུང་བར་བྱ། །ཆོས་དོན་
འདོད་དང་ཐར་པ་ཡི། །འབྱུང་གནས་ཆེན་པོ་རིག་པ་ཡིན། །དེ་ལྟས་དང་པོར་
གུས་པ་ཡིས། །ཤེས་རབ་ཡུམ་ཆེན་གཟུང་བར་བྱ། །ཤེས་རབ་ལྡན་པ་གཅིག་རྐྱ་
ཡང་། །གཞན་གྱིས་འདི་ལ་གནོད་མི་འགྱུར། །དོར་ཐབས་ལྡན་པའི་ལུས་ཆུང་
་
495



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ཡང་། །མཚན་དང་ལྡན་པས་ཡོང་མི་བརྙས། །ཤེས་རབ་ཀྱི་ནི་ལུས་བསྲུངས་ལ། །
དགྲ་ཡི་ཚོགས་ཀྱིས་ཅི་བྱར་ཡོད། །ལག་ན་གདུགས་དང་བཅས་པ་ལ། །ཆར་གྱི་
རྒྱུན་གྱིས་རྫི་བ་མེད། །ཤེས་རབ་རྩལ་དང་བྲལ་བ་ནི། །གཞན་གྱི་བྲན་བྱེད་ཁོ་
ནར་ཟད། །གླང་ཆེན་རི་བརྩེགས་ལྟ་བུ་ཡི། །ལུས་དང་ལྡན་པ་སྣང་བ་བཞིན། །
ཤེས་རབ་མིག་ཕྱེ་རྣམས་ལ་ནི། །རྒུད་པ་རྣམ་པར་འཇིག་འགྱུར་ཏེ། །ལག་ན་
མར་མེ་ཐོགས་པ་ཡི། །མདུན་ན་མུན་པ་མེད་པ་བཞིན། །ཤེས་རབ་མེད་པའི་
ཕུན་སུམ་ཚོགས། །གནམ་བབས་བཞིན་དུ་བྱུང་བ་ཡང་། །སྐད་ཅིག་ཁོ་ནས་དེ་
དག་མེད། །མ་རུངས་པ་རྣམས་བཤེས་པ་བཞིན། །ལེགས་པར་བརྟགས་ཏེ་བྱེད་
པ་ལ། །མ་རུངས་པ་དག་མི་སྣང་སྟེ། །འཕྲོད་པ་ཟ་བའི་ལུས་ལ་ནི། །ནད་ཀྱི་
བར་ཆད་མི་འབྱུང་ངོ་། །གང་ལ་རང་དོན་འཕེལ་འགྱུར་བའི། །ཤེས་ཉེན་ཡོད་
པ་དེ་མཁས་པ། །ཆུ་ཡིས་གང་བའི་མཚོ་ལ་ནི། །མཁའ་ལ་རྒྱུ་བ་རྣམས་ཀྱང་
བརྟེན། །གང་ཞིག་ཉེན་དང་འབྲེལ་པ་ཡི། །ནོར་དེ་ཡང་ནི་ཅི་རུ་རུང་། །སྦྲུལ་
གྱི་མགོ་ལ་འདུག་པ་ཡི། །ནོར་བུ་ལ་ནི་སུ་ཞིག་རེག །རང་དོན་བསྒྲུབ་པར་བྱ་བ་
རྣམས། །བག་མེད་ལས་ཀྱིས་བསྒྲུབ་མི་བྱ། །སྦྲུལ་སོ་ཤིན་ཏུ་གདུག་པ་ཡིས། །
དོན་མ་བསྒྲུབས་པར་ཕུང་བར་སྣང་། །རང་དོན་བསྒྲུབ་པར་བྱ་བ་རྣམས། །
བག་དང་བཅས་པའི་ལས་ཀྱིས་བསྒྲུབ། །སྲིན་བུ་པད་པ་ཟོན་ཅན་ལུས། །ཁྲག་
འཐུངས་བཞིན་དུ་མི་མཐོང་ངོ༌། །རང་གི་གཏིང་འཛུགས་འདོད་པ་ཡིས། །
གཞན་གྱི་ཕན་ལ་བརྩོན་པར་བྱ། །གཏིང་འཛུགས་སྦྱོར་བ་མ་བྱས་པའི། །སྒྲུབ་
པ་པོ་ཡིས་ཅི་མི་འགྲུབ། །གཞན་གྱི་ཕྱོགས་གཞོམ་འདོད་པས་ཀྱང་། །བདག་
496



ཆོས་ཚན་བཅུ་དགུ་པ། ཤེས་རབ་བརྒྱ་པ།
ཉིད་ཡོན་ཏན་ལྡན་པར་བྱ། །གཞུ་ནི་རྒྱུད་དང་མི་ལྡན་པའི། །མདས་ལྟ་གང་དུ་
ཕྱིན་པར་འགྱུར། །དབྲི་མཁྱུད་མེད་པར་སྨྲ་བ་དང་། །ཇི་སྐད་སྨྲས་བཞིན་སྒྲུབ་
པ་དང་། །ཆས་བཞི་ཉམས་དང་སྦྱོར་བ་ཡི། །མི་ཕོ་རྣམས་ནི་བདེ་བར་འཚོ། །
ཡ་རབས་རྣམས་ཀྱི་སྤྱོད་པ་ལ། །སྐྱེ་བོ་ངན་པས་གནོད་མི་འགྱུར། །རིན་ཆེན་
སྒྲོན་མ་འབར་བའི་ཚེ། །འཐོར་རླུང་ཚོགས་ཀྱིས་མི་སོད་དོ། །གྱ་ནོམ་སྐྱེས་
བུའང་ཇི་ཞིག་ལྟར། །ངན་པའི་གནས་སུ་ཕྱིན་འགྱུར་ན། །དུར་ཁྲོད་ཀྱི་ནི་མེ་
བཞིན་དུ། །གྲོགས་ངན་བསྟན་ལས་འཇིགས་པ་འབྱུང་། །གཡོན་ཅན་ངག་
འཇམ་སྨྲ་བ་ལ། །མཁས་པས་ནན་ཏན་མ་བརྟགས་པར། །ཡིད་བརྟན་བྱ་བར་
རུང་མ་ཡིན། །རྨ་བྱ་ཡིད་འོང་སྒྲ་སྒྲོགས་པར། །ཟས་སུ་དུག་ཆེན་ཟ་བ་བཞིན། །
ཤེས་རབ་ཅན་གང་དག་ལ་ཡང་། །མཛའ་བཤེས་ལྟ་བུར་སྒྲུབ་བྱེད་པ། །རྒྱ་མཚོ་
བཞིན་དུ་མི་འཁྲུགས་ཏེ། །སྐྱེ་བོ་ངན་པས་དྲོད་མི་ཟིན། །ཕྱིར་རྗེས་སུ་ནི་ལྟ་བ་
དང་། །བག་ཡོད་ཁོང་ཁྲོ་མེད་པ་དང་། །བརྩོན་འགྲུས་བརྟན་ཞིང་མི་གཡེལ་
བའི། །མི་ལ་དཔལ་མགོན་ཉེ་བར་གནས། །གང་ཞིག་ལན་ལ་མི་རེ་བར། །སྦྱིན་
པ་གཏོང་ལ་སེམས་སྤྲོ་བ། །དེ་ནི་སྙན་དངགས་མཁས་པ་བཞིན། །མི་ཡུལ་འདི་
ན་གྲགས་པས་མཛེས། །གང་ཞིག་དབང་པོ་བྲན་ལྟ་བུར། །བཀའ་བཞིན་རྗེས་སུ་
མཐུན་བྱེད་པ། །རྒྱ་མཚོ་ཆེ་ལ་རིན་ཆེན་བཞིན། །དེ་ལ་འདོད་དགུ་ཕུན་སུམ་
ཚོགས། །བྱ་བ་མ་ཡིན་མི་བྱེད་ཅིང་། །བཤམས་པ་མཁོས་སུ་ཕེབས་པ་དང་། །
ཡུལ་ལ་འདོད་པ་ཐག་བསྲིངས་པའི། །སྐྱེས་བུ་མཁས་པ་སུས་མི་བཀུར། །མཐུ་
རྩལ་ལྡན་པའི་ཁེངས་སེམས་ཀྱིས། །ལུགས་ཀྱི་གདམས་ངག་ཡོངས་མི་སྤང་། །རུ་
497་



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ཤིང་བཟང་པོའི་གཞུ་མཆོག་ཀྱང་། །རྒྱུད་མེད་གཡུལ་ངོར་ཅི་ཞིག་བྱ། །གཡོན་
ཅན་རྣམས་ཀྱི་གྲོན་ཅན་ཚིག །མཛངས་པས་ལེགས་པར་མ་བརྟགས་ན། །ཁོང་
གླུའི་དོན་རྣམས་མ་དཔྱད་པའི། །རི་དྭགས་གཞན་གྱིས་བརླག་པར་སྣང༌། །
མཁས་པ་རྟག་ཏུ་དགྲ་ལ་ཡང་། །མཉེན་དེས་ཅན་དུ་བྱ་དགོས་ཏེ། །འཁྲི་ཤིང་
མཉེན་པོས་ལྗོན་ཤིང་ལ། །འཁྲིས་ནས་རྩེ་མོར་ཕྱིན་ཏེ་གནས། །ཁོང་རྒྱུད་དོགས་
པ་ཙམ་གྱིས་འདིར། །དགོས་དགུ་འགྲུབ་པར་མི་འགྱུར་བས། །ཡིད་ཀྱིས་ལེགས་
པར་རྣམ་བརྟགས་ཏེ། །ངག་གིས་ཀུན་དང་མཐུན་པར་བྱ། །ངག་གིས་བཞམས་
ཏེ་སྨྲ་བྱ་ཞིང་། །རེས་འགའ་བྱི་ལའི་སྤྱོད་པའང་སྤྱད། །ཐབས་དང་ལྡན་པའི་
སྤྱོད་པ་ལ། །མཁས་པ་སུ་ཡང་སྨོད་མི་བྱེད། །རྔོན་པ་པུས་མོ་གཉིས་བཙུགས་ཏེ། །
ཡན་ལག་རྣམས་ཀྱི་གུམ་ཕག་ཏུ། །བྱས་ཏེ་ཁོང་གླུ་སྙན་ལེན་པས། །རི་དྭགས་
སོད་པར་མི་འགྱུར་རམ། །རྒྱལ་པོའི་བཞེད་པ་མི་སྦྱོར་བ། །མཁས་པས་རྟག་ཏུ་
འབད་དེ་སྤང་། །ས་བདག་འཁོར་བཅས་ཐག་རིང་ཞེས། །ཁྱད་དུ་གསད་པ་
རུང་མ་ཡིན། །ལུགས་ལ་མཁས་པའི་བློན་པོ་ཡིས། །སྐྱེ་བོ་མ་ལུས་སྐྱོང་བྱེད་པའི། །
རྒྱལ་པོ་གཅིག་པུ་ཁོ་ནས་ཀྱང་། །ས་རྣམས་མ་ལུས་ཆོམ་དུ་ཕེབས། །གང་ན་
རྒྱལ་པོ་འབངས་རྣམས་ཀྱིས། །ལེགས་ཉེས་སེམས་པར་བྱེད་པ་ཡི། །ཡུལ་དེ་རྒྱལ་
པོ་ཡོད་ཅེས་བྱ། །དེ་ལྟར་དེ་དག་གཙོར་བརྟག་གོ །གང་ན་རྒྱལ་པོ་འབངས་
རྣམས་ཀྱིས། །ལེགས་ཉེས་སེམས་པར་མི་བྱེད་པ། །རྒྱལ་པོ་དེ་དག་གཙུག་ལག་
ལ། །མཁས་པ་རྣམས་ཀྱིས་བརྟེན་མི་བྱ། །ཡོན་ཏན་ལྡན་པ་ཆུང་ཡང་ནི། །
འཇིག་རྟེན་ཐབས་ཆེན་ཐོབ་པར་འགྱུར། །ཟླ་བ་ཤས་ཙམ་ལུས་པ་ཡང་། །དྲག་
498



ཆོས་ཚན་བཅུ་དགུ་པ། ཤེས་རབ་བརྒྱ་པ།
པོ་ཡིས་ནི་སྤྱི་ལ་ཐོགས། །མཁས་པ་གང་ཞིག་བག་མེད་པའི། །གནས་ནས་བྱོལ་
ཏེ་འབྲོས་པ་དཔའ། །རི་དྭགས་རྒྱལ་པོ་མི་གཙང་བའི། །གནས་ནས་འཛུར་བ་
ག་ལ་ལྟར། །ལེགས་ཉེས་དོན་ཆེན་མི་སེམས་པར། །མུན་སྤྲུལ་བརྟུལ་བ་དཔའ་
མ་ཡིན། །དོན་མེད་དཔག་ཚད་བརྒྱ་ཡོད་པའི། །གཡང་སར་མཆོང་བ་ཅི་ཆ་
ཡོད། །ཡོན་ཏན་ལྡན་ཡང་ཐམས་ཅད་དུ། །གྲགས་ཆེན་ཐོབ་པར་འགྱུར་མ་ཡིན། །
ཟླ་བའི་འོད་ཟེར་བསིལ་བ་རྣམས། །པདྨའི་རྫིང་དང་འཕྲོད་མི་འགྱུར། །མཇུག་
ཏུ་སྐྱོར་འབྱིན་བྱེད་པ་ཡི། །སྙན་ཚིག་མཁས་པ་སུས་མི་བསྔགས། །གང་གིས་
ཁམས་འཁྲུག་འགྱུར་བ་ཡི། །ཁ་ཟས་ཞིམ་པོ་དེ་སུ་ཟ། །མཁས་རྣམས་རྣ་བར་མི་
སྙན་ཡང་། །ཕན་ཚིག་སྨན་བཞིན་བསྟེན་པར་གྱིས། །རེ་ཞིག་ཅིག་ན་དེ་དག་
ཀྱང་། །ཡང་དག་བདུད་རྩི་ལྟ་བུར་འགྱུར། །རིགས་པའི་དོན་དང་མི་ལྡན་པའི། །
གཞུང་ལུགས་གང་ཞིག་རྩོམ་བྱེད་པ། །དེ་ཡང་དགོས་པ་འགྲུབ་མི་འགྱུར། །
སྔགས་དང་བྲལ་བའི་སྦྱིན་སྲེག་བཞིན། །སྐྱོན་དང་ཡོན་ཏན་འདི་གཉིས་ལ། །
གཅིག་ཏུ་མཁས་པར་བྱས་ནས་ནི། །དགོས་པ་རྩོམ་པར་བྱེད་པ་གང་། །དེ་ལ་
ཉེས་པ་རྒྱབ་ཀྱིས་ཕྱོགས། །སྙིང་ལ་ཁོང་དུ་དམ་བཟུང་ནས། །བཤེས་པའི་ཚིག་
ནི་སྟོན་བྱེད་པ། །དེ་དག་མཛེས་པ་མ་ཡིན་ཏེ། །སྲིན་བུས་ཟོས་པའི་སྡོང་རུལ་
བཞིན། །གང་དག་ཚིག་ཏུ་སྙན་སྨྲ་ཞིང་། །སྙིང་ལ་གཞན་ཞིག་འཇོག་བྱེད་པ། །
རི་དྭགས་གཟུགས་ཅན་སྟག་ལྟ་བུར། །དེ་བས་ཡིད་བརྟན་གནས་མ་ཡིན། །
གསོན་ཚེ་གྲགས་པ་དགའ་བའི་རྒྱུ། །འཇིག་རྟེན་ཕ་རོལ་ཕན་འགྱུར་བ། །དེ་
གཉིས་གཅིག་ཀྱང་མེད་པ་ནི། །འཇིག་རྟེན་གཉིས་ན་ཅི་ཞིག་མི། །གར་སྐྱེས་སུ་
499 ་



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ནི་ཟད་ཅེས་ཏེ། །རང་གི་བརྩོན་པ་དོར་མི་བྱ། །འབད་པ་མེད་པར་ཏིལ་དག་
ལས། །ཏིལ་མར་ཐོབ་པར་འགྱུར་མ་ཡིན། །ཀུན་ལ་གཉེན་དེས་མི་བྱ་སྟེ། །ཧ་
ཅང་དེས་པ་གནོད་པར་འགྱུར། །ཆུ་ཤིང་སྙིང་པོ་མེད་པ་ལ། །སུ་ཞིག་སྤྱོད་པར་
རྩོམ་མི་བྱེད། །གང་ཞིག་གཏོང་ཕོད་བློ་ལྡན་དཔའ། །ཚིག་བདེན་གཙང་ལ་བྱས་
པ་གཟོ། །དེ་ལ་རྟག་ཏུ་དཔལ་གྲོགས་རྣམས། །གྲིབ་མ་བཞིན་དུ་རྗེས་སུ་འབྲང་། །
ནགས་ཀྱི་གླང་ཆེན་ཞགས་པ་ཡིས། །བཅིངས་ནས་དབང་དུ་བྱེད་པ་ཡང་། །
ཐབས་མཁས་ཚུལ་ལ་གནས་པ་ཡི། །ཡོན་ཏན་རྣམས་ཀྱི་མཐུ་སྟོབས་ཡིན། །རྗེ་
དཔོན་རང་དོན་ལྷུར་ལེན་པ། །གཡོག་འཁོར་རྟེན་པར་མི་བྱེད་དེ། །ཤ་ལ་
བརྐམ་པའི་སེང་གེ་ལ། །ཝ་སྐྱ་རེ་ཐག་ཆད་པ་བཞིན། །གང་ཞིག་ལེགས་བྱས་མི་
ཚོར་བ། །དེ་ལ་གཡོག་འཁོར་རྟེན་མི་བྱེད། །ཚ་སྒོ་ཅན་ལ་ལེགས་རྨོས་ཀྱང་། །
ལོ་ཏོག་ཕུན་སུམ་ཚོགས་མི་འགྱུར། །བདོག་པ་ཧ་ཅང་སྤེལ་བ་ཡང་། །མཇུག་ཏུ་
རྒུད་པས་གདུངས་པར་འགྱུར། །ཚང་ཚིང་མང་དང་ལྡན་པ་ཡིས། །ས་ཕྱོགས་
ཚིག་པར་འགྱུར་བ་བཞིན། །གང་ཞིག་སྐྱེ་དགུ་འཚོ་བྱེད་པ། །དེ་ནི་ལས་ཉིད་
སྟོན་པར་བྱེད། །བྱིས་པ་གནས་ས་མ་བྱེ་བར། །ནུ་ཞོ་འཐུང་བ་སུ་ཡིས་བསྟེན། །
གང་ལ་ཞེ་འགྲས་ཡོད་པ་ཡི། །དགྲ་བོ་དེ་དང་གཞར་མི་འགྲོགས། །ཟ་བས་བག་
ཙམ་བརྗོད་པ་ཡིས། །སྒྲ་གཅན་འཛིན་གྱིས་ཉི་མ་ཟིན། །བྱ་བ་ཉམས་ཀྱིས་མི་
ལྕོགས་པ། །གཞན་གྱིས་རྦད་ཀྱང་བྱར་མི་རུང་། །དགེའོ་དགེའོ་ཞེས་སྨྲས་པས། །
མེ་ཡི་ནང་དུ་སུ་ཞིག་མཆོང་། །ཅི་ནས་བདག་དམུས་མ་བྱུང་བའི། །ལས་ཀྱིས་
སྦྱོར་བ་རྣམས་བྱ་སྟེ། །གསང་བས་འདི་ནི་སློབ་མ་རྣམས། །བློན་པོ་ཉིད་དུ་
500



ཆོས་ཚན་བཅུ་དགུ་པ། ཤེས་རབ་བརྒྱ་པ།
འགྱུར་རམ་ཅི། །ཕོངས་པ་ལས་གང་བྱེད་པ་སྟེ། །རྣལ་མར་འདུག་པས་བྱར་མི་
རུང་། །མཛེ་ཅན་མེར་ནི་འཇུག་ཅེས་ཏེ། །དེ་ཅི་གཞན་གྱི་སྨན་ཡིན་ནམ། །
གང་གིས་འཇིག་རྟེན་འདི་དང་ནི། །གཞན་དུ་སྡུག་བསྔལ་མི་འགྱུར་བ། །འདི་
འདྲ་བ་ཡི་ཚུལ་དེ་ནི། །ཤིན་ཏུ་ཡུན་རིང་དུས་སུ་སྤྱད། །གང་དག་རྒས་རབ་མི་
བསྟེན་པ། །དེ་དག་གཙུག་ལག་མཁས་མི་འགྱུར། །གཟུ་ལུམས་ཅན་གྱི་སྤྱོད་པ་
རྣམས། །དགོས་པ་མྱུར་དུ་ཉམས་པར་འགྱུར། །ཧ་ཅང་སོག་ལ་ཞེན་པ་ཡི། །
བདོག་པ་གཞན་གྱི་དོན་དུ་འགྱུར། །སྦྲང་མས་འབད་དེ་བསགས་པ་ཡི། །སྦྲང་
རྩི་གཞན་དག་སྤྱོད་པར་སྣང་། །ངན་པ་རྣམས་དང་བཤེས་འདོད་པ། །ཕུང་བ་
ཁོ་ནར་འགྱུར་བར་ཟད། །ཆུ་བོས་དྲུང་ནས་ཟོས་པ་ཡིས། །ལྗོན་ཤིང་འགྲེང་
ཡང་འགྱེལ་དང་འདྲ། །ཕན་སྐྱབས་ཆེ་ལ་བརྟེན་ན་ནི། །ཆུང་ཡང་བཙན་པོ་
ཉིད་དུ་འགྱུར། །རི་རབ་བཙན་ལ་བརྟེན་པའི་བྱ། །གསེར་གྱི་མདོག་ཏུ་འགྱུར་
ཞེས་གྲགས། །ཁང་བཟངས་ཟོ་མདོག་གྱ་གྱུ་མེད། །ཀླན་ཀ་མི་ཚོལ་འཇར་ལ་
ཕན། །སྒྲུབ་པའི་འབྲས་བུ་ཡོད་པ་ཡི། །གྲོགས་པོ་རྣམས་ལ་ལྷ་ཡང་དགའ། །
མང་པོ་རྣམས་ནི་འཇིང་དྲིལ་ནས། །ལོངས་སྤྱོད་ཕྱིར་ནི་དཔུང་འཆང་བ། །
ཆགས་པའི་དབང་གིས་ཕུང་འགྱུར་ཏེ། །ནས་དང་བྲལ་བའི་སྲིན་བཞིན་ནོ། །
དོན་རྣམས་ཀུན་ལ་མི་གསལ་བའི། །ངན་པ་རྣམས་ནི་འཛིངས་བསྡོངས་ནས། །
གོ་འཕང་ཐོབ་ཀྱང་རླག་འགྱུར་ཏེ། །སྲིན་བུ་ར་བའི་ཁར་ཕྱིན་བཞིན། །ཡུལ་
ངན་བཤེས་ནི་ངན་པ་དང་། །ཆུང་མ་ངན་དང་འཁོར་ངན་དང་། །རྒྱལ་པོ་སྐྱེ་
བོ་ངན་སྤོང་བ། །དེ་དག་རྟག་ཏུ་བདེ་བ་འཐོབ། །སྐྱེས་བུ་མཁས་པ་གཅིག་རྐྱ་
50】



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ཡང་། །འདོད་པའི་དོན་མཆོག་གྲུབ་པར་འགྱུར། །རི་དྭགས་རྒྱལ་པོ་གཅིག་པུ་
ཡིས། །གླང་ཆེན་དྲེགས་ཁྱུའི་གླད་པ་འགེམས། །མང་པོ་ཚོགས་པར་གྱུར་པ་ཡི། །
ནང་ན་འདུག་ན་གཞན་དག་གིས། །དེ་འདིར་ཟད་ཅེས་མི་རྩི་བ། །སྐྱེས་བུ་ཐ་
ཤལ་ཡིན་སྙམ་བྱེད། །རང་དོན་བསྒྲུབ་པར་འདོད་པ་ཡིས། །རྟག་ཏུ་སྐྱབས་ཆེན་
བཙལ་བར་བྱ། །གང་དག་རྒྱ་མཚོ་ཆེར་ཕྱིན་ན། །རང་གི་མིང་ཡང་མི་གླེང་ངོ༌། །
རང་བཞིན་ངན་པའི་སྐྱེ་བོ་དང་། །ཤིན་ཏུ་མཛའ་བོར་བྱས་ཀྱང་ནི། །མར་མེའི་
མེ་ལྕེ་ཚ་བ་བཞིན། །ཉིད་ཀྱི་རང་བཞིན་མི་འདོར་རོ། །ཁོན་ཆེན་ཞགས་པས་
ཕན་ཚུན་དུ། །གླགས་པའི་སེམས་དང་ལྡན་པ་རྣམས། །འཆི་འཕོ་སྐྱེས་ནའང་དེ་
དག་ལ། །ཁོན་ཆེན་དེ་བཞིན་རྗེས་སུ་འབྲང་། །དཔེར་ན་སྦྲུལ་དང་ནེའུ་ལེ་དང་། །
བྱ་རོག་འུག་པ་མ་ཧེ་རྟ། །ཚེ་རབས་གཞན་ལ་བསྒྲུབས་པ་གང་། །དེ་ཅི་འདི་ལ་
མི་སྣང་ངམ། །ཁྲོ་བ་ལ་ནི་བརྟེན་རྣམས་ཀྱིས། །རང་གི་དོན་ཡང་མི་རིགས་པས། །
མཁས་པས་རྣམ་པར་མ་བརྟགས་པར། །ཁྲོ་བའི་ཡུས་སུ་མི་བྱའོ། །གང་ལ་
བཟོད་པའི་རང་བཞིན་ཆུ། །ཁྲོ་བའི་མེ་ནི་ཞི་བྱེད་པ། །གདུལ་བའི་ཐབས་ཀྱི་
མཆོག་ཡོད་པ། །དེ་ལ་དགྲ་རྣམས་ག་ལ་སྡང་། །གཡུང་དྲུང་ཆོས་ཀྱི་གོ་འཕང་
མཆོག །ལེགས་པའི་གཞི་ལ་མ་འབད་ན། །མཐོང་དང་མ་མཐོང་ཕུན་སུམ་
ཚོགས། །ཆུ་ཡི་ཆུ་བུར་བཞིན་དུ་གཡོ། །སྙིང་ལ་ཡོད་པའི་གསང་ཚིག་རྣམས། །
ངན་པ་རྣམས་ལ་སྤེལ་མི་བྱ། །བྲང་འགྲོ་གདུག་པ་ཁྲོས་པ་བཞིན། །དེ་ལ་དེ་ཡིས་
གནོད་འགྱུར་སྲིད། །བློ་ལྡན་གང་ཞིག་རྩོམ་པ་ཀུན། །ཆོས་གཙོར་བྱེད་པའི་
དཔལ་ལྡན་པ། །དེ་ལ་འདི་དང་གཞན་དུ་ཡང་། །བདེ་བར་འགྱུར་བ་ཐེ་ཚོམ་
502



ཆོས་ཚན་བཅུ་དགུ་པ། ཤེས་རབ་བརྒྱ་པ།
མེད། །ཐབས་མཁས་ཆོ་གར་ལྡན་པ་ལ། །དགྲ་རྣམས་ཀྱིས་ནི་རྫི་མི་འགྱུར། །ཆོ་
ག་རབ་ཏུ་སྦྱར་ལེགས་ན། །དུག་ཀྱང་བདུད་རྩི་ཉིད་དུ་འགྱུར། །དགྲ་བཅོམ་
ཕྱོགས་དང་བྲལ་བ་ཡིས། །སེམས་ཀྱི་གནོད་པ་ག་ལ་སྤོང་། །མཚོན་ཆག་གཡུལ་
ངོར་ཆེར་ཞུགས་པ། །གདོན་མི་ཟ་བར་ཕམ་པར་འགྱུར། །གྲོགས་མི་བདོག་པ་
འགས་ཀྱང་ནི། །དགྲ་དཔུང་གཞོམ་པར་དཀའ་བར་འགྱུར། །ཚང་ཚིང་ཉུང་
ཟད་བསྲེགས་པ་ཡི། །མེ་ཡང་རླུང་ལ་ལྟོས་དགོས་སོ། །བདག་དང་གཞན་ལ་མི་
ཕན་པའི། །ཕྱུག་པོ་བཀྲེན་དང་ཅིས་མི་མཚུངས། །བུད་ཤིང་རྣམས་དང་ཕྲད་
པའི་མེ། །བུད་ཤིང་བསྲེགས་ནས་ཤི་བ་བཞིན། །གཞན་གྱིས་བཟུང་བའི་བུད་
མེད་དག །རུམ་དུ་བཅུག་སྟེ་ཉལ་བ་ནི། །ལྕགས་ཀྱི་མེད་པར་གླང་པོ་ཆེ། །མྱོས་
པའི་རྒྱབ་ཏུ་ཞོན་པས་ཐུ། །གང་ཞིག་རྟག་ཏུ་སྨད་འཚོང་མའི། །བུད་མེད་
རྣམས་ལ་གླ་འཇལ་བ། །སྟོན་ཀའི་ཆུ་བོའི་རྩ་ལག་བཞིན། །དེ་ཡི་ཕུན་སུམ་
ཚོགས་པ་འགྲིབ། །བློ་ལྡན་སྤྱོད་ལམ་ཞི་བ་ཡི། །ལུས་ཀྱི་ཕན་པ་འགྲུབ་པར་བྱེད། །
ཆུ་སྐྱར་སྤྱོད་ལམ་ཞི་བ་ཡིས། །སྤྱོད་པས་ཉ་རྣམས་འབྱིན་པར་བྱེད། །བདོག་པ་
རིགས་པས་ཉེར་བསྒྲུབས་ཤིང་། །འཇིག་རྟེན་ཀུན་ལ་ཕན་འདོགས་གང་། །དེ་
ནི་འཇིག་རྟེན་ཐམས་ཅད་ཀྱིས། །སྤྱི་ལ་མེ་ཏོག་ཕྲེང་བཞིན་བཀུར། །འཇིག་རྟེན་
འདི་ན་མཁས་པ་གང་། །དགྲ་རྣམས་སྙིང་ནང་འཇུག་འདོད་པ། །དེས་ཀྱང་
བདག་ཉིད་རྟག་པར་ནི། །ཡོན་ཏན་རྣམས་དང་ལྡན་པར་བྱ། །གང་ཞིག་གཞན་
དག་བརླག་བྱ་ཞེས། །ཁྲོས་པའི་མེ་ཡིས་རང་རྒྱུད་སྲེག །ཡོན་ཏན་ལྷུར་ལེན་མི་
བྱེད་པ། །དེ་དག་ནམ་ནམ་ཞར་ཞར་ཕུང་། །གང་ལ་རང་གི་ཤེས་རབ་མེད། །
503



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
-
དེ་ལ་བསྟན་བཅོས་ཅི་བྱར་ཡོད། །མིག་གཉིས་དང་ནི་བྲལ་བ་ལ། །མེ་ལོང་གིས་
ནི་ཅི་ཞིག་བྱ། །སྦྲུལ་ལ་འོ་མ་བླུད་པ་ནི། །དུག་འཕེལ་འགྱུར་བ་ཁོ་ནར་ཟད། །
ངན་པ་རྣམས་ལ་གདམས་པ་ཡང་། །ཚིག་པ་ཟ་འགྱུར་ཞི་མི་འགྱུར། །ཡོན་ཏན་
མཆོག་ལྡན་མི་རྣམས་ནི། །སྙིང་དང་ཡིད་ཀྱང་འདྲེན་པར་བྱེད། །མཁས་པ་ཡོན་
ཏན་ལྕགས་ཀྱུ་ཡིས། །ལམ་ལོག་གླང་ཆེན་དྲངས་ཏེ་བཀོལ། །འཇིག་རྟེན་ཀུན་གྱི་
དཔལ་འདི་ནི། །ཡིད་ཀྱིས་ལག་ཏུ་འོངས་དང་འདྲ། །དཔའ་བོ་ཚམ་ཚོམ་མེད་
རྩོམ་པ། །མཐུ་སྟོབས་ཅན་གྱི་དབང་དུ་འགྱུར། །དཔལ་གྱི་འགྲོ་བ་བཟང་མོ་
འདི། །འདི་དང་རང་དབང་མེད་པར་འདུག །མཐུ་རྩལ་ལྡན་པའི་སྐྱེས་མཆོག་
གིས། །ལག་ནས་དྲངས་པ་བཞིན་དུ་སྤྱོད། །གང་ཞིག་འབྱུང་པོ་ཐམས་ཅད་ལ། །
རྟག་ཏུ་བདག་དང་འདྲར་བྱེད་པ། །མཛའ་བཤེས་འཕེལ་བ་འདི་ལ་ནི། །ཕུན་
སུམ་ཚོགས་པ་འཚེ་བ་མེད། །བཙན་ལ་མི་འགྱུར་ཐབས་མཁས་ཤིང་། །སྐྱེ་དགུ་
རྣམས་ཀྱི་གདུང་བ་སེལ། །ཀུན་ལ་སྙིང་བརྩེར་བཅས་པ་ཡི། །མི་དབང་རྣམས་
ནི་སྤྲིན་དང་འདྲ། །གནམ་ལ་སྤྲིན་ཆེན་དལ་སྙོམས་པ། །ས་ལ་ལོ་ཏོག་ཀུན་གྱི་
གསོས། །བཟོད་ཆེན་གྲིབ་མར་ལྡན་པ་ཡི། །ལྗོན་ཤིང་སྐྱེ་དགུའི་གདུང་བ་སེལ། །
མི་ཡི་ཆོས་ལུགས་ལེགས་སྤྱད་ན། །ལྷ་ཡུལ་བགྲོད་པ་ཐག་མི་རིང་། །ལྷ་དང་མི་
ཡི་ཐེམ་སྐས་ལས། །འཛེགས་ན་ཐར་པ་གམ་ན་འདུག །དོན་གྱི་བསྟན་བཅོས་
ལུགས་ཆེན་པོ། །དོན་མང་ཕྲེང་བ་བརྒྱུས་པ་ལས། །གཅེས་པའི་སྙིང་པོ་མདོར་
བསྡུས་པ། །ཤེས་རབ་བརྒྱ་པ་འདི་ཡིན་ནོ། །གང་ཞིག་གཞན་དྲིང་མི་འཇོག་
པར། །ཤེས་རབ་རྩལ་གྱིས་འཚོ་འདོད་པ། །དེ་ཡིས་ཕྱོགས་འདི་བརྟག་བྱས་པས། །
504



ཆོས་ཚན་བཅུ་དགུ་པ། ཤེས་རབ་བརྒྱ་པ།
རང་གཞན་དོན་དུ་སྤྱད་པ་སྤྱོད། །
བྱང་ཆུབ་སེམས་དཔའི་ས་དང་པོ་རབ་ཏུ་དགའ་བ་བརྙེས་ཤིང༌། ཆོས་ཀྱི་དབྱིངས་
ཀུན་དུ་འགྲོ་བའི་དོན་རྟོགས་པ། དེ་བཞིན་གཤེགས་པ་ཡེ་ཤེས་འབྱུང་གནས་འོད་ཅེས་བྱ་
བར་ལུང་བསྟན་པ། སངས་རྒྱས་གཉིས་པར་གྲགས་པ། སློབ་དཔོན་འཕགས་པ་ཀླུ་སྒྲུབ་
ཀྱིས་མཛད་པ་ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ་བརྒྱ་པ་རྫོགས་སོ།། །།
རྒྱ་གར་གྱི་མཁན་པོ་སརྦ་ཛྙཱ་དེ་བ་དང༌། ཞུ་ཆེན་གྱི་ལོ་ཙཱ་བ་བན་དེ་དཔལ་བརྩེགས་
ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།
505



ཆོས་ཚན་ཉི་ཤུ་པ།
༄༅། །ལུགས་ཀྱི་བསྟན་བཅོས་ཤེས་རབ་
སྡོང་བུ་ཞེས་བྱ་བ་བཞུགས་སོ། །
༄༅། །རྒྱ་གར་སྐད་དུ། ནཱི་ཏི་ཤཔྟ་པྲཛྙཱ་དཎྜ་ནཱ་མ། བོད་སྐད་དུ། ལུགས་ཀྱི་
བསྟན་བཅོས་ཤེས་རབ་སྡོང་བུ་ཞེས་བྱ་བ། དཀོན་མཆོག་གསུམ་ལ་ཕྱག་འཚལ་
ལོ། །མི་སྲུན་སྐྱེ་བོ་གདུལ་བར་བྱ། །ཡོན་ཏན་ཅན་ནི་བཀུར་བར་བྱ། །དྲང་
པོའི་སྤྱོད་པས་དཀོར་མཛོད་དགང་། །རང་གི་ཡུལ་འཁོར་བསྐྱང་བར་བྱ། །
བདག་གི་གསང་དང་གཞན་གྱི་གསང་། །རང་གི་བུ་གཅེས་བཞིན་བསྲུངས་ནས། །
ས་རྣམས་ལ་ནི་སྙོམས་གྱུར་པའི། །མི་ནི་གཅེས་པ་རབ་གཅེས་འགྱུར། །ཆུང་མ་
ངན་དང་མཛའ་བོ་ངན། །རྒྱལ་པོ་ངན་དང་ཉེ་དུ་ངན། །ཁྱིམ་མཚེས་ངན་དང་
ཡུལ་ངན་རྣམས། །ཐག་རིང་དུ་ནི་སྤང་བར་བྱ། །གྲོགས་པོ་ནོར་དད་ཆེ་བ་སྤང་། །
ཆུང་མ་ལོག་གཡེམ་དད་ཆེ་སྤང་། །བཀུར་དཀའ་སོ་མི་མཁས་པ་ཡི། །དེ་ལྟ་བུ་
ཡི་སྨན་པ་སྤང་། །བྱེ་བྲག་ཕྱེད་པའི་བློ་ལྡན་ཡང་། །བྱ་བ་གྲོས་ཀྱིས་བསྒྲུབ་པར་
བྱ། །འགྲུབ་འགྱུར་ཁོ་ནར་མ་ཟད་ཀྱི། །མ་འགྲུབ་ན་ཡང་མཛེས་པ་ཡིན། །
བརྟན་ཞིང་འཇམ་ལ་ཚིག་ཉུང་གང་ཡིན་པ། །དེ་ལ་ཤིན་ཏུ་ཤིན་ཏུ་བག་བྱ་སྟེ། །
ཉི་མ་སྤྲིན་བུག་ནང་ནས་བྱུང་བ་ཡི། །འོད་ཟེར་ཤིན་ཏུ་ཚ་བར་གྱུར་པ་བཞིན། །
506



ཆོས་ཚན་ཉི་ཤུ་པ། ཤེས་རབ་སྡོང་བུ།
བརྟན་རྣམས་སྡུག་བསྔལ་མྱོང་གྱུར་ཀྱང་། །ཡིད་ནི་གདུང་བར་མི་བྱེད་དེ། །ཟླ་
བ་སྒྲ་གཅན་ཁར་ཞུགས་ནས། །འཆར་བར་ཅི་ག་མི་བྱེད་དམ། །ཀུན་དགའ་ར་
བའི་ཕྲེང་རྒྱུད་ལྟར། །མེ་ཏོག་རྒྱས་པ་བཏུ་བྱ་ཡི། །ཇི་ལྟར་སོལ་བ་མཁན་བཞིན་
དུ། །རྩ་ནས་གཅད་པར་མི་བྱའོ། །གསུག་དང་རྒྱལ་པོའི་བཀའ་དྲིན་དང་། །
སྨད་འཚོང་གླ་དང་ལེགས་བརྗོད་དང༌། །གྲུ་ཡི་གླུ་དང་གནས་ཀྱི་སྐལ། །འདི་
ཉིད་དུ་ནི་བླང་བྱ་སྟེ། །དྲུག་པོ་ཡུན་རིང་ཐོབ་མི་འགྱུར། །རིག་སྔགས་ལོག་པར་
ཤེས་པ་དུག །ནད་ལ་བཏང་སྙོམས་བྱས་པ་དུག །རྒན་པོས་གཞོན་ནུ་བསྟེན་པ་
དུག །དབུལ་པོ་ཉིན་པར་ཉལ་བ་དུག །དམ་པ་མང་པོ་ཁས་འཆེས་མི་བྱེད་ལ། །
གལ་ཏེ་དཀའ་བས་ཁས་ནི་བླངས་གྱུར་ན། །རྡོ་ལ་རི་མོ་བྲིས་པ་ལྟ་བུར་ནི། །ཤི་
ཡང་གཞན་དུ་བྱེད་པར་མི་འགྱུར་རོ། །དུས་སུ་དགྲ་དང་འདུམ་པར་བྱ། །དུས་
སུ་བཤེས་དང་འཐབ་པར་བྱ། །བྱ་དང་མི་བྱའི་ཚོད་ཤེས་པས། །མཁས་པས་
དུས་ནི་འདའ་བར་བྱ། །ཁ་ཡི་ཉེས་པས་ཕུང་འགྱུར་ཏེ། །ནེ་ཙོ་རི་སྐེགས་ཏི་ཏི་
ར། །མི་སྨྲ་ཆུ་སྐྱར་མིས་མི་འཛིན། །ཐམས་ཅད་འགྲུབ་བྱེད་མི་སྨྲ་ཡིན། །ཆས་
བཞག་བསྟར་བས་དགྲ་བོ་གདུལ། །གོས་ངན་གྱིས་ནི་ཆུང་མ་གདུལ། །སྨྱུང་བ་
བྱས་པས་ནད་རྣམས་གདུལ། །གོམས་པ་ཡིས་ནི་མ་རིག་གདུལ། །རང་གི་སྤྱོད་
པ་སྦ་བར་བྱ། །འདམ་གྱི་ནང་དུ་ལུས་བཅུག་པའི། །གལ་ཏེ་མྱུ་གུས་མ་བོས་ན། །
པདྨའི་རྩ་བ་སུ་ཡིས་རྙེད། །གལ་ཏེ་མངོན་སུམ་གྱུར་ཀྱང་ནི། །མི་སྲིད་དངོས་པོ་
སྨྲ་མི་བྱ། །རི་མོ་ལ་གནས་རྨ་བྱ་ཡིས། །ཇི་ལྟར་ནོར་བུ་ཟ་བར་བྱེད། །གང་ཞིག་
ཡིད་ལ་གནོད་བྱེད་འདོད། །དེ་ལ་རྟག་ཏུ་སྙན་ཚིག་བརྗོད། །རྔོན་པ་རི་དྭགས་
507



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
གསོད་མཐོང་ཚེ། །ཡིད་འོང་གླུ་སྙན་ལེན་པ་བཞིན། །བསམ་པ་གང་དང་གང་
གིས་ནི། །མི་རྣམས་ཡིད་ནི་ཡང་དག་སྦྱོར། །དེས་ན་དེ་ཡི་དབང་དུ་འགྱུར། །
སྣ་ཚོགས་ནོར་བུ་ཇི་བཞིན་ནོ། །གཞན་གྱི་ཁུ་ཚུར་འཚོ་བ་བླ། །ནགས་ན་ཤིང་
ཤུན་གྱོན་པ་བླ། །མི་རྣམས་ཤི་བར་གྱུར་ཀྱང་བླ། །ཉིན་རེ་བཞིན་དུ་བརྙས་
ཐབས་མིན། །མ་བརྙས་མི་ཡི་རྩ་བ་ཡིན། །བརྙས་པའི་ནོར་གྱིས་ཅི་ཞིག་བྱ། །
ང་རྒྱལ་དྲེགས་པས་རབ་བཅོམ་པའི། །ནོར་དང་སྲོག་གིས་ཅི་ཞིག་བྱ། །བྱ་བ་མི་
ལྕོགས་རྩོམ་པར་བྱེད་པ་དང༌། །ཚོགས་དང་འཁོན་ཞིང་སྟོབས་ལྡན་དག་ལ་རྒོལ།།
བུད་མེད་ལ་ནི་ཡིད་བརྟན་བྱེད་པ་སྟེ། །འཆི་བདག་བཞི་པོ་སྒོ་ཡི་དྲུང་ན་སྡོད། །
རྒྱལ་པོ་ངན་པ་ཡོང་མ་མཐོང་། །མཛའ་བོ་གཡོན་ཅན་ཡོང་མ་མཐོང་། །འདོད་
ལྡན་ཆུང་མ་ཡོང་མ་མཐོང་། །སྐྱེ་བོ་སྡིག་ཅན་ཡོང་མ་མཐོང་། །གང་ཞིག་ཀུན་
དུ་བགྲོད་བྱ་ཡོད་པ་དེ། །རང་ཡུལ་ཆགས་པས་བརླག་པར་ཅི་ཕྱིར་བྱེད། །སྐྱེ་བོ་
ངན་པ་བདག་གི་ཁྲོན་པ་ནི། །འདི་ཡིན་ཟེར་ཞིང་བ་ཚྭ་ཅན་ཆུ་འཐུང་། །སྐྱེ་བོ་
བློ་དཔངས་མཐོ་བ་ལ། །འདི་ན་བདེ་སྐྱིད་གཉིས་ཡོད་དེ། །འདུ་འཛི་ཐམས་
ཅད་སྤངས་པའམ། །འབྱོར་པ་ཤིན་ཏུ་རྒྱ་ཆེ་བའོ། །དཔལ་ནི་རྒྱབ་ཀྱིས་ཕྱོགས་
གྱུར་ཅིང་། །རྩོལ་བ་དོན་མེད་ཉིད་གྱུར་པའི། །དམ་པ་དབུལ་པོར་གྱུར་པ་ལས། །
ནགས་ལས་གཞན་དུ་བདེ་བ་མེད། །དམ་པའི་འགྲོ་བ་གཉིས་ཡིན་ཏེ། །མེ་ཏོག་
དག་གི་མགོ་ལྕོགས་བཞིན། །འཇིག་རྟེན་ཀུན་གྱིས་སྤྱིར་བཀུར་བའམ། །ནགས་
ཉིད་དུ་ནི་དེངས་པར་བྱ། །ངང་གིས་སྐད་ཅིག་འཇིག་པ་ཡི། །ཚེ་ཡི་སྙིང་པོ་འདི་
ཡིན་ཏེ། །མཛའ་དང་མཁས་དང་ཤེད་མ་བྱེ། །ལྷན་ཅིག་བག་ཡངས་གནས་པའོ། །
508



ཆོས་ཚན་ཉི་ཤུ་པ། ཤེས་རབ་སྡོང་བུ།
བསགས་ན་གྲོགས་འཁར་འཕེལ་འགྱུར་ལ། །སྤྱད་ན་མིག་སྨན་ཟད་འགྱུར་ལྟར། །
དུས་ལས་འགོད་པ་ཆུང་འགྱུར་བ། །དེ་ཉིད་ཁོ་ན་མཁས་པ་ཡིན། །གྲོགས་
འཁར་དང་ནི་སྦྲང་རྩི་དང་། །ཟླ་བ་ཚེས་པ་ཡར་གྱི་ངོ༌། །རྒྱལ་པོའི་ནོར་དང་
སྤྲང་པོའི་ནོར། །ཅུང་ཟད་ཅུང་ཟད་བསགས་པས་འཕེལ། །ཧ་ཅང་སྲེད་པར་མི་
བྱ་སྟེ། །སྲེད་པ་ཆེ་ལ་ཉེས་པ་འབྱུང་། །ཧ་ཅང་སྲེད་པས་རྨོངས་བྱས་ན། །ཅི་
སྤྱང་གཞུ་མཆོག་གཙུག་ཏོར་བཞིན། །བྱ་བའི་དོན་དུ་རྗེས་སུ་འབྲང་། །བྱས་
ཟིན་པ་ལ་བརྟེན་མི་བྱེད། །བློ་ངན་ཞོ་ཡི་རྣ་བ་ཅན། །བསྲུང་བར་བྱ་བ་ཁྱོད་
ཀྱིས་བཅོམ། །རབ་ཏུ་གྲགས་པ་འགྲོ་མི་བྱ། །བདག་ཉིད་ཀྱིས་ནི་མངོན་སུམ་བྱ། །
བིལ་བ་ཆུ་ནང་ལྷུང་བ་ཡིས། །ནགས་ཚལ་སྟོང་པར་གྱུར་ལ་ལྟོས། །གནད་དུ་
འཕོག་པའི་ཚིག་མི་བརྗོད། །ཤིན་ཏུ་གནོད་པའང་བརྗོད་མི་བྱ། །སྐྱེས་བུ་དང་
ནི་མཚོན་ཆ་ཡི། །ཕ་རོལ་དག་ནི་ཤེས་པར་བྱ། །དགྲ་བོའི་བུ་ནི་སྙན་པར་སྨྲ་ན་
ཡང་། །མཁས་པ་ཡིས་ནི་བཏང་སྙོམས་མི་བྱ་སྟེ། །དུག་ལོ་ཤིན་ཏུ་མི་བཟད་ཡིན་
པས་ན། །དེ་ཉིད་དུས་གཞན་དག་ཏུ་གནོད་པ་སྐྱེད། །གང་ཞིག་དགྲ་བོ་དག་ལ་
ཡང་། །གཡོ་མེད་སེམས་ཀྱིས་ཕན་བྱེད་པ། །དེ་ལ་དགྲ་བོ་ཐམས་ཅད་ཀྱང་། །
ཐལ་མོ་སྦྱོར་བ་ཉིད་དུ་བྱེད། །དགྲ་བོ་ཟིལ་གནོན་འདོད་པ་ཡིས། །བདག་ཉིད་
ཡོན་ཏན་གྱིས་བསྟོད་ཀྱི། །གནོད་སེམས་ངན་པས་ཅི་ཞིག་བྱ། །དེས་ནི་བདག་
གནོད་དགྲ་ལ་མིན། །མི་སྲུན་སྐྱེ་བོ་ཞི་བས་མིན། །དེ་དང་འཚམ་པའི་རྩུབ་པས་
བསྟེན། །བུ་ནི་མི་བསྒྲུངས་པ་དག་ལ། །ཕན་འདོད་ཕ་ཡིས་མི་བསྡིགས་སམ། །
ཇི་སྲིད་ལམ་ནི་མཐོང་བ་དང་། །ཇི་སྲིད་རྐང་པ་བརྟན་པ་དང༌། །ཇི་སྲིད་ཤེས་
509



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
རབ་མ་ཉམས་པ། །དེ་སྲིད་རང་གི་ཕན་པ་གྱིས། །རྣམ་པ་ཀུན་དུ་རང་ཕན་སྤྱད་
བྱ་ཡི། །འགྲོ་མང་ནང་དུ་གནས་པས་ཅི་ཞིག་བྱ། །སྐྱེ་བོ་ཐམས་ཅད་ཡོངས་སུ་
མགུ་འགྱུར་བ། །དེ་འདྲའི་ཐབས་ནི་གང་ཡང་ཡོད་མ་ཡིན། །གཞན་ལས་ཚོལ་
ཞིང་ཟས་ཞིམ་འདོད། །སློང་མོས་འཚོ་ཞིང་ཁེངས་པ་ཆེ། །བསྟན་བཅོས་ཤེས་
མེད་རྩོད་པར་འདོད། །ཁྱོད་ཀྱི་དེ་གསུམ་བཞད་གད་རྒྱུ། །ནགས་བསྲེགས་པ་ཡི་
མེ་ལ་ནི། །རླུང་གིས་གྲོགས་སུ་འགྱུར་བ་ཡིན། །དེ་ཉིད་མར་མེ་འཇིག་བྱེད་པས། །
ཉམ་ཆུང་བ་ལ་བཤེས་ཡོད་མིན། །གཞན་ལ་གནོད་པ་མ་བྱས་དང་། །དམན་ལ་
འདུད་པ་མ་བྱས་ཤིང་། །དམ་པའི་ལམ་ནི་མ་སྤངས་གང་། །ཉུང་བ་དེ་ནི་མང་
པོ་ཡིན། །ནད་ཀྱི་འཇིགས་པ་མ་བྱུང་ཞིང་། །དམ་པ་དག་དང་འགྲོགས་པར་
བརྩོན། །དམན་པའི་ཚིག་ནི་མ་སྨྲས་པའི། །ཉིན་གཅིག་ལོ་བརྒྱ་བས་མཆོག་ཡིན། །
དམན་པས་གང་ཚེ་ནོར་ནི་ཅུང་ཟད་རྙེད། །འགྲོ་བ་ཐམས་ཅད་བརྙས་པའི་ང་
རྒྱལ་ལྡན། །དམ་པ་ནོར་གྱི་འབྱོར་པ་ཐོབ་གྱུར་ཀྱང་། །སཱ་ལུ་སྨིན་པ་ལྟ་བུར་
ཤིན་ཏུ་འདུད། །རིགས་རུས་དམའ་བའི་སེམས་ཅན་དག །ནོར་རམ་རིག་པ་
རྙེད་གྱུར་ན། །འགྲོ་བ་ཀུན་ལ་རྩྭ་སྙམ་སེམས། །པགས་པ་སྔོན་པོའི་ཝ་བཞིན་ནོ། །
ནོར་རམ་རིག་པར་ལྡན་གྱུར་ན། །དམན་པ་རྣམས་ནི་དྲེགས་པར་འགྱུར། །
བོགས་མེད་ཚོང་དང་འཁོར་ལྡན་དག་ལ་འཚེ། །སློང་ཞིང་འགྱིང་ལ་ནོར་མེད་
འདོད་ལ་དགའ། །བུད་མེད་གཞོན་ལ་ཚིག་རྩུབ་སྨྲ་བ་སྟེ། །སྐྱེས་བུ་ལོག་པར་
སྤྱོད་པ་དེ་ལྔའོ། །རྨ་བྱ་སོ་གའི་ཚ་བས་གདུངས་གྱུར་ཀྱང་། །མཁའ་དཀྱིལ་ཆར་
གྱི་རྒྱུན་ལ་རེ་བླ་ཡི། །རྫིང་བུ་རྙོག་པ་ཅན་གྱི་ཆུ་ངན་ལ། །དྲེགས་པས་བསྟོད་
510



ཆོས་ཚན་ཉི་ཤུ་པ། ཤེས་རབ་སྡོང་བུ།
མ
=
པའི་མགྲིན་པ་མ་གདུད་ཅིག །ཏི་ཏི་ར་ནི་ཟིལ་པ་ཡི། །ཐིགས་པས་སྲོག་ནི་
འཛིན་བྱེད་ཀྱང་། །བསླང་ན་གཏུགས་པའི་འཇིགས་པ་ཡིས། །བརྒྱ་བྱིན་ཁ་ཡང་
མི་སློང་ངོ༌། །དེ་ཉིད་ཤེས་ན་སློབ་དཔོན་ཅི། །ནད་སོས་སྨན་པ་ག་ལ་དགོས། །
ཆུ་བོ་བརྒལ་ན་གྲུ་པས་ཅི། །ཆགས་བྲལ་བྱད་མས་ཅི་ཞིག་བྱ། །ངན་པ་ཇི་སྲིད་
ཉམ་ཆུང་བ། །དེ་སྲིད་བར་དུ་རང་བཞིན་བཟང་། །སྟོན་ཀ་ཡི་ནི་ཆུ་བོའི་ཆུ། །
སྐྱེ་བོ་ཀུན་གྱིས་བགྲོད་པ་བླ། །གང་དུ་བྱི་བས་མཛོད་པ་བྱེད། །བྱི་ལས་མར་ནི་
བསྲུང་བ་དང་། །ཁྲ་ཡིས་ཕྱག་ཚང་བྱེད་པ་ཡི། །དངོས་དེ་ལ་ནི་སྨོས་ཅི་དགོས། །
གང་ན་ཞལ་ཏ་བྱེད་པ་མང་། །ཐམས་ཅད་མཁས་པར་ང་རྒྱལ་ཆེ། །ཀུན་ཀྱང་
གཙོ་བོ་བྱེད་འདོད་པ། །དེ་ཡི་ཚོགས་རྣམས་འཇིགས་པར་འགྱུར། །ཉིན་པར་
འཁྲིག་དང་ཉིན་ཉལ་དང་། །ཆང་གསར་ཞོ་ནི་གཞོན་ནུ་འཐུང་། །ཤ་སྐམ་བུད་
མེད་རྒན་ཉལ་ཏེ། །འདི་དྲུག་ལུས་ཀྱི་སྟབས་འཕྲོག་པའོ། །གང་ཞིག་ཁྲོ་ནའང་
འཇིགས་མེད་ལ། །དགའ་ནའང་ཕན་འདོགས་མི་ནུས་པ། །ཚར་གཅོད་བསྡུ་བ་
མེད་འགྱུར་བའི། །དེ་ཁྲོས་པས་ནི་ཅི་བྱར་ཡོད། །ནད་དང་ཕངས་དུས་བྱུང་བ་
དང་། །མུ་གེའི་ཚེ་དང་དགྲས་འཇིགས་དང༌། །རྒྱལ་པོའི་སྒོ་དང་གཤིན་རྗེའི་
གནས། །དེ་རྣམས་ཀུན་གྱི་གཉེན་པོར་འགྱུར། །དགོས་པའི་དོན་དུ་འཇིག་རྟེན་
སྒྲུབ། །དམ་པའི་དོན་དུ་དེ་དག་མིན། །བེ་འུས་འོ་མ་ཟད་མཐོང་ནས། །བ་ནི་
རིང་དུ་སྤོང་བ་བཞིན། །སྡུག་པ་དང་བྲལ་རང་མིས་བརྙས་པ་དང་། །བུ་ལོན་
མང་ཞིང་ངན་པ་དག་ལ་བརྟེན། །དབུལ་པོར་མཐོང་ནས་མཛའ་བོས་སྤངས་པ་
སྟེ། །མེ་མ་ཡིན་པས་ལུས་སྲེག་དེ་ལྔའོ། །མི་མཐུན་ཆུང་དུ་འཕེལ་བ་ལ། །མི་
5
]



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
གང་ཞི་བར་མི་བྱེད་པ། །སྦྲང་རྩིའི་ཐིགས་པ་འཛག་པ་དང་། །ཡུལ་འཁོར་
འཇིག་པར་འགྱུར་བ་བཞིན། །གང་ཞིག་རིགས་ལྡན་དེ་བཞིན་བརྟེན་པ་དང་། །
དམ་པ་ཕངས་ཀྱང་ཡོན་ཏན་གཏོང་མི་བྱེད། །ཉི་མའི་རང་བཞིན་ཚ་བས་
གདུངས་ཀྱང་ནི། །ཁ་བ་གྲང་བའི་རང་བཞིན་གཏོང་མི་བྱེད། །སྡིག་པ་ཟད་
འདོད་བདེ་བར་གཤེགས་ལ་དད། །སྐལ་བ་ཟད་འདོད་སྐྱེ་བོ་ངན་དང་བསྟེན། །
རིགས་རྒྱུད་ཟད་འདོད་གླེན་ཞིང་ལྐུགས་པ་སྐྱེ། །འབྲུ་རྣམས་ཟད་འདོད་ཕོ་བའི་
མེ་དྲོད་སྐྱེ། །འདོད་པས་ལོང་བས་སྡིག་མི་མཐོང་། །དམུས་ལོང་གིས་ནི་
གཟུགས་མི་མཐོང་། །དྲེགས་པ་ཡིས་ནི་སྐྱོན་མི་མཐོང་། །བདག་ལྟས་དེ་ཉིད་མི་
མཐོང་ངོ༌། །རྒྱལ་པོ་ཡུར་ཆུ་འཁྲི་ཤིང་དང་། །བུད་མེད་དམུས་ལོང་ལྔ་པོ་ནི། །
གཡོན་ཅན་བློ་ཡིས་ཇི་ལྟར་ཁྲིད། །ཁྲིད་རྣམས་གཞན་གྱི་དབང་དུ་འགྱུར། །བདེ་
བའི་རྗེས་ལ་སྡུག་བསྔལ་ཏེ། །སྡུག་བསྔལ་རྗེས་ལ་བདེ་བ་ཡིན། །མི་རྣམས་ཀྱི་ནི་
བདེ་སྡུག་དག །འཁོར་ལོ་བཞིན་དུ་འཁོར་བར་བྱེད། །མ་མཐོང་བ་དག་མདུན་
དུ་ལྷགས། །སླར་ཡང་མ་མཐོང་བ་རུ་སོང་། །ཁྱོད་ཀྱི་དེ་ཅི་ཁྱོད་ཀྱང་ཅི། །དེ་ལ་
མྱ་ངན་སུ་ཞིག་བྱེད། །ཇི་ལྟ་ཇི་ལྟར་ཤིང་དག་ནི། །རྒྱ་མཚོ་ཆེ་ལ་མཉམ་འགྲོ་བ། །
དབའ་རླབས་ཀྱིས་ནི་སོ་སོར་ཕྱེ། །དེ་ལ་མྱ་ངན་སུ་ཞིག་བྱེད། །བློ་གྲོས་ཆེ་ལྡན་
ཁྲོ་བས་ཤུགས་ལས་རྒྱལ། །སྐྱེ་བོ་ངན་པ་ཁྲོ་བས་མོད་ལ་ཕམ། །ཕམ་པས་ཕམ་
པར་བྱས་པའི་བློ་ངན་དག །བློ་ལྡན་དག་དང་ལྷན་ཅིག་ཅི་ཕྱིར་འགྲན། །ཕ་
བོང་འབད་པ་ཆེན་པོ་ཡིས། །རི་ཡི་རྩེ་མོར་འདེགས་པར་ནུས། །ཅུང་ཟད་ཙམ་
གྱིས་དེ་སྐུར་བ། །རང་གི་སྐྱོན་ཡོན་དེ་དང་མཚུངས། །མི་གང་བྱ་བ་མ་ཡིན་པའི། །
512



ཆོས་ཚན་ཉི་ཤུ་པ། ཤེས་རབ་སྡོང་བུ།
བྱ་བ་ལ་ནི་སྦྱོར་བྱེད་པ། །དེས་ནི་ངེས་པར་ཕུང་འགྱུར་ཏེ། །ཁྱིའུ་འབྱིན་པའི་
སྤྲེའུ་བཞིན། །རང་གི་ཕྱོགས་ནི་ཡོངས་སྤངས་ནས། །གཞན་གྱི་ཕྱོགས་ལ་དགའ་
བ་གང་། །དེ་ནི་ངེས་པར་བརླག་འགྱུར་ཏེ། །རྒྱལ་པོ་རབ་དམར་ཇི་བཞིན་
ནོ། །མཁའ་ལ་སྐར་མཁན་དག་གིས་རྩིས་བྱས་ན། །ཟླ་བ་དང་ནི་སྐར་མའི་ལམ་
རྣམས་ཤེས། །ཁྱིམ་ན་མི་དང་ཁྱིམ་ཐབ་ལོག་པ་དག །སྣ་ཚོགས་སྤྱོད་པ་དེ་ནི་
མཐོང་མ་གྱུར། །རྟོག་མེད་ཆུ་ནང་ཟླ་ཚེས་སྣང་གྱུར་པ། །པདྨའི་རྩ་བ་ལེན་པར་
ཁྱོད་བྱེད་གྱུར། །ངང་པ་ཆུ་དང་འོ་མ་འབྱེད་ཤེས་པའི། །ཁྱོད་ཀྱི་བློ་གྲོས་དེ་རིང་
གང་དུ་སོང་། །མི་གང་བྱ་བ་ཆེན་པོ་གང་། །ཅུང་ཟད་བྱེད་པར་འདོད་ན་ཡང་། །
དེ་ནི་བསྒྲིམས་ནས་རབ་བྱ་སྟེ། །སེང་གེའི་ལས་གཅིག་ཡིན་པར་བཤད། །ཇི་
ལྟར་རྒྱལ་སྲིད་བསྐྱང་བ་དང་། །བསྡོ་བའི་དགྲ་རྣམས་འདུལ་བ་དག །འབངས་
ལ་རེ་བ་མ་འཇོག་པར། །ཞལ་བཞུགས་ཚེ་ན་སྨྱུར་ཏེ་མཛོད། །སྙིང་དུ་སྡུག་
པའམ་གཞན་གང་ཞེས། །སེམས་ཡང་བ་དག་རྩེ་བར་བྱེད། །སྤྱོད་པ་རྒྱ་ཆེན་
ལྡན་པ་དག །ས་ཡི་དཀྱིལ་འཁོར་ཐམས་ཅད་གཉེར། །རྟག་ཏུ་སྙན་ཚིག་སྨྲ་བ་
ཡི། །རྒྱལ་པོས་སྐྱེ་དགུ་བྲིད་པར་སླ། །ཕན་ཚིག་སྨན་དང་འདྲ་བ་དེ། །ཉན་པ་
བས་ཀྱང་སྨྲ་བ་དཀོན། །གལ་ཏེ་ཆོས་དོན་རྟོགས་པ་ཡིས། །ཞལ་ཆེ་ལམ་སྲང་
སྐྱོན་ན་ནི། །འགྲོ་བ་བློ་ལྡན་གཅིག་གྱུར་ཀྱང་། །དེ་ལས་བདག་ནི་རྣམ་པར་རྒྱལ། །
ནོར་མཉམ་ནུས་པ་མཉམ་པ་དང་། །གནད་ཤེས་འབད་རྩོལ་ཆེ་བ་ཡི། །འཁོར་
གྱིས་ངེས་པར་གནོད་འགྱུར་གྱི། །གང་དགྲས་མི་ཕུང་དེ་ཡིས་ཕུང་། །ཆུ་ཡི་ནང་
ནས་མེ་འབར་ན། །མེ་དེ་གང་གིས་ཞི་བར་བྱེད། །སྐྱོབ་པ་ལས་ནི་འཇིགས་པ་
5



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
བྱུང་། །འཇིགས་པ་དེ་ལས་སུ་ཡིས་སྲུང་། །མ་བསྐུལ་མི་སྙན་དགྲ་སྟོན་ལ། །
བསྐུལ་ནས་སྙན་པ་མི་སྒྲོགས་ལ། །འཇིག་རྟེན་རྔ་ཟླུམ་དང་འདྲ་ལ། །དེ་ལྟར་
བསྐུལ་ཞིང་སྒྲ་སྙན་སྒྲོགས། །ས་བདག་འདོད་ལ་ཆགས་པས་ཕན་དང་གནོད་པ་
ཤེས་མི་འགྱུར། །ཇི་ལྟར་རང་དགར་རང་སྤྱོད་མྱོས་པའི་གླང་ཆེན་བཞིན་དུ་སྤྱོད། །
དེ་འོག་འགྱོད་པས་རབ་གདུངས་ཉམ་ངའི་མྱ་ངན་གཡང་སར་ལྷུང་། །དེ་ཡིས་
འཁོར་ལ་ཉེས་པ་བགོད་བྱེད་རང་གི་སྐྱོན་མ་རིག །རྩོད་དུས་རྒྱལ་པོ་ནོར་ཚོགས་
ཐོབ་པ་ལས། །སྲོག་ནི་སྲུང་གི་ནོར་ནི་གཏང་བར་བྱ། །ཇི་ལྟར་ཤན་པས་ལུག་གི་
བལ་བྲེགས་ནས། །སྲོག་ཐར་བྱས་པ་རྙེད་པ་ཆེ་བ་བཞིན། །རྩ་བ་བྲང་འགྲོ་རྩེ་མོ་
མཁའ་ལྡིང་དང་། །ཡལ་ག་སྤྲེ་འཛེགས་མེ་ཏོག་བུང་བས་བསྐོར། །གང་ཞིག་
གདུག་པའི་སེམས་ཅན་གནས་བཅས་པ། །ཙན་དན་ཤིང་དེ་ལ་ནི་བསྙེན་དུ་མེད། །
གང་གིས་ཐབས་ཀྱིས་ཕ་རོལ་གནོན། །ནུས་པས་མ་ཡིན་ཐབས་ཀྱིས་དེ། །བྱ་
རོག་གིས་ནི་གསེར་ཕྲེང་གི། །སྦྲུལ་དག་གསད་པར་གྱུར་ལ་ལྟོས། །གང་ལ་བློ་
ཡོད་དེ་སྟོབས་ལྡན། །བློ་མེད་སྟོབས་ཀྱིས་ཅི་ཞིག་བྱ། །ཅི་ཞིག་སེང་གེ་སྟོབས་
དང་ལྡན། །རི་བོང་གིས་ནི་སྲོག་དང་ཕྲལ། །བྱ་བའི་ཐབས་ཀྱིས་གྲོགས་བྱེད་ན། །
བློ་ལྡན་དག་ལ་དྲི་བར་བྱ། །ཕུན་སུམ་ཚོགས་པས་སྨོས་ཅི་དགོས། །ཕུང་གྱུར་ན་
ཡང་མཛེས་པ་ཡིན། །ཡོན་ཏན་ཚུལ་སྤྱོད་རང་བཞིན་གསལ་བ་ཡིས། །སྐྱེ་བོ་
ངན་པ་བཅོས་སུ་ག་ལ་རུང་། །ཚ་ཞིང་དྲོད་ཆེ་རྩུབ་པས་བསྒྲུབས་པ་ཡི། །བད་
ཀན་ནད་བཞིན་ཤིན་ཏུ་འཕེལ་བར་འགྱུར། །སྙིང་ལ་ཁོན་དུ་གཟུང་བྱ་ཡི། །དེ་
ལ་ཚིག་གིས་མི་བསྐུལ་བར། །དགྲ་བོའི་རྐང་པ་ནས་གཟུང་ཞིང་། །ཚིག་གི་
514



ཆོས་ཚན་ཉི་ཤུ་པ། ཤེས་རབ་སྡོང་བུ།
མཚོན་ཆས་བསྣུན་པར་བྱ། །ཇི་སྲིད་འཇིགས་པ་མ་བྱུང་བ། །དེ་སྲིད་འཇིགས་
ལ་འཇིགས་པར་བྱ། །འཇིགས་པ་མངོན་དུ་བྱུང་བའི་ཚེ། །འཇིགས་མེད་ལྟ་བུར་
གཞོམ་པར་བྱ། །བདེན་པ་ཞུགས་པར་གྱུར་པ་ལ། །སླུ་བྱེད་མཁས་པ་ཡིན་ནམ་
ཅི། །པང་པར་བརྟེན་ཏེ་ཉལ་བ་ལ། །གསོད་པ་དེ་ཅི་དཔའ་བོ་འམ། །གཞོན་
ཡང་རྒན་པའི་ཉེ་བར་ཞི་ལ་དགའ། །མཁས་པར་གྱུར་ཀྱང་ཤེས་པའི་ང་རྒྱལ་
མེད། །གཟི་བརྗིད་ཆེ་ཡང་བཟོད་ཅིང་དེས་པའི་ངང་། །ཇེ་མཐོར་ཕྱིན་ཡང་ང་
རྒྱལ་དྲེགས་པ་མེད། །རྟག་ཏུ་སེམས་ཅན་ཕན་དགའ་རྣམས། །རིན་ཆེན་སྒྲོན་
ལྟར་མཆོག་ཡིན་ཏེ། །སྣུམ་ལ་ལྟོས་པར་མི་བྱེད་ཅིང་། །སྣོད་དང་སྡོང་བུ་ལ་ལྟོས་
མིན། །སྨན་པ་ཟས་ནི་མ་ཞུ་དང་། །རྒྱལ་པོ་བརྫུན་དུ་སྨྲ་བ་དང་། །རིགས་ལྡན་
སྡིག་པ་སྤྱོད་པ་སྟེ། །འདི་གསུམ་ཤིན་ཏུ་མི་རིགས་པའོ། །མཐུ་ཆེ་བ་དང་
འགྲོགས་གྱུར་ན། །མཐོན་པོ་ཉིད་དུ་སུ་མི་འགྱུར། །མེ་ཏོག་ཕྲེང་བར་འབྲེལ་པ་
ཡི། །སྐུད་པ་མགོ་ལ་འདོགས་པར་བྱེད། །དུས་ལ་བབ་པར་སྟོན་པ་དང་། །
གནས་སྐབས་བཅས་པར་སྨྲ་བ་དང་། །ཤིན་ཏུ་ངོ་མཚར་གྱུར་ལ་འགོད། །
འཇིག་རྟེན་ཆེན་པོ་ཉིད་ཐོབ་འགྱུར། །བརྩོན་འགྲུས་བརྟུལ་ཕོད་བརྟན་པ་དང་། །
སྟོབས་དང་བློ་གྲོས་ཕ་རོལ་གནོན། །འབད་རྩོལ་ཡོན་ཏན་དྲུག་ལྡན་པ། །དེ་ལ་
ལྷ་ཡང་འཇིགས་པ་སྐྱེ། །སྐྱོན་ཆད་དགྲ་བོ་ཕམ་པར་བྱས་པ་དག །མཛའ་བོར་
འདོད་འོངས་པ་ལ་ཡིད་མི་བརྟན། །བྲག་ཕུག་འུག་པའི་ཚོགས་ཀྱིས་གང་བ་ལ། །
བྱ་རོག་གིས་ནི་མེ་བཏང་བསྲེགས་ལ་ལྟོས། །ཟ་དང་གཉིད་ལོག་འཇིགས་དང་
འཁྲིག་པ་སྤྱོད། །མི་དང་ཕྱུགས་རྣམས་དེ་དག་མཉམ་པ་ཡིན། །ཆོས་སྤྱོད་པ་ཡི་
515



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
-
མི་རྣམས་ཁྱད་པར་འཕགས། །ཆོས་མི་ཤེས་ན་ཕྱུགས་དང་ཅི་མི་མཉམ། །གང་
ཞིག་ཆོས་ལ་སྨོད་པ་རྣམས། །ཉི་མར་འགྲོ་དང་འོང་ན་ཡང་། །དེ་ནི་མགར་བའི་
སྦུད་པ་ཡིན། །དབུགས་འབྱིན་ཀྱང་ནི་གསོན་མ་ཡིན། །སངས་རྒྱས་མགོན་པོ་
ཡོངས་སྤངས་ཏེ། །ལྷ་གཞན་ལ་ནི་ཕྱག་བྱེད་པ། །བློ་ངན་གང་གཱའི་འགྲམ་དུ་
ནི། །སྐོམ་ནས་ཁྲོན་པ་བྱེད་དང་མཚུངས། །ཡུལ་ནི་ཤིན་ཏུ་ཡུན་རིང་གནས་ཀྱང་
ངེས་པ་ཁོ་ནར་འགྲོ་བར་འགྱུར། །འབྲལ་ལ་ཁྱད་པར་ཅི་ཞིག་ཡོད་ལ་འགྲོ་བ་
རང་ཉིད་སྤོང་མི་བྱེད། །དབང་མེད་འབྲལ་བས་ཡིད་ལ་ཡོངས་སུ་གདུང་བ་
མཐའ་ཡས་སྐྱེད་པར་བྱེད། །འདི་དག་རང་གིས་སྤོང་ན་ཞི་བའི་བདེ་བ་མཐའ་
ཡས་འཐོབ་པར་འགྱུར། །འདོད་པ་ཡིད་འོང་ཡིན་པ་བདེ། །འབྱོར་པ་མཉམ་
དགའ་ཡིན་མོད་ཀྱི། །འོན་ཀྱང་འཚོ་བའི་འཇིག་རྟེན་འདི། །ནད་མེད་ཆང་
འཐུང་ཁུར་པར་མཚུངས། །འགྲོ་བའི་དྲི་མ་ཆགས་པ་འདྲ་བ་མེད། །གཞན་ལ་
གནོད་པ་ཕྲག་དོག་འདྲ་བ་མེད། །མཛའ་བོ་སློང་མོ་པ་འདྲ་ཡོད་མིན་ཏེ། །
གཏོང་དང་མཉམ་པའི་གཉེན་བཤེས་གང་ཡང་མེད། །ཤེས་རབ་དང་མཉམ་
མིག་མེད་དེ། །རྨོངས་པ་དང་མཉམ་མུན་པ་མེད། །ནད་དང་འདྲ་བའི་དགྲ་
མེད་དེ། །འཆི་བ་དང་མཉམ་འཇིགས་པ་མེད། །དེ་བས་ཤིན་ཏུ་མི་བཟད་པའི། །
འཆི་བ་ངེས་པར་འབྱུང་འགྱུར་བས། །འདོད་པ་རྣམས་ལ་སེམས་བཟློག་ལ། ། །
དམ་པའི་ཆོས་ལ་དགའ་བར་གྱིས། །གྲོགས་པོ་འདི་ན་ནོར་དེ་ཡོད་ལེགས་པས། །
ཡིད་བཞིན་ནོར་ཁྱེད་རྡོར་འགྱུར་ནོར་མ་བྱེད། །སྤུར་ལོང་རྒྱན་གྱི་དམ་པར་བྱེད་
འགྱུར་བ། །དེར་ནི་འདི་འདྲའི་ནོར་བུ་འཇིག་རྟེན་ཕུང་། །གང་ཞིག་ས་སྟེངས་
516



ཆོས་ཚན་ཉི་ཤུ་པ། ཤེས་རབ་སྡོང་བུ།
འབྲུ་རྣམས་དང་། །གསེར་དང་ཕྱུགས་དང་ནད་མེད་རྣམས། །དེ་དག་ཀུན་གྱིས་
གཅིག་མི་ངོམས། །དེ་ལྟར་ཤེས་ནས་ཞི་བར་གྱིས། །འབད་པས་བསགས་པའི་
ནོར་ལ་ནི། །ཡང་དང་ཡང་དུ་ཞུགས་པར་བྱེད། །བཀྲེན་པས་བྱི་བ་ཇི་བཞིན་དུ། །
ནོར་རྣམས་སྡུག་བསྔལ་ཁོ་ནར་ཟད། །འཇིག་རྟེན་འཚོ་བ་བརྟན་མ་ཡིན། །
ནོར་དང་ལོངས་སྤྱོད་བརྟན་མ་ཡིན། །བུ་དང་ཆུང་མ་བརྟན་མིན་གྱི། །ཆོས་
དང་གྲགས་པ་སྙན་པ་བརྟན། །རྒྱལ་པོ་ནོར་སོགས་ངོམས་པ་མེད། །མཁས་པ་
ལེགས་བཤད་ཀྱིས་མི་ངོམས། །རྒྱ་མཚོ་ཆུ་ཡིས་ངོམས་པ་མེད། །འཇིག་རྟེན་སྡུག་
ལ་བལྟས་མི་ངོམས། །མེ་ལ་ཤིང་གིས་ངོམས་པ་མེད། །བྱིས་པ་འདོད་པས་
ངོམས་པ་མེད། །ཚུལ་ཁྲིམས་དག་དང་དུལ་བ་དང་། །སེམས་ནི་དུལ་བར་གྱུར་
པ་དང་། །གང་ཞིག་དྲང་པོར་ཞུགས་པ་དག །དེ་ལ་གནས་ན་ཅི་ཞིག་དགོས། །
ཆོག་ཤེས་དབང་ཕྱུག་ལ་གནས་ན། །སྐྱེ་བོ་ངན་པའི་ས་དང་རིང་། །ལོངས་སྤྱོད་
འདོད་པའི་སྲེད་པས་བཅིང་། །གོམ་རེ་བརྙས་པ་ཐོབ་པར་འགྱུར། །ལུས་ཞེས་
བྱ་བ་སྐྱོན་ལྡན་འདི། །ཡོན་ཏན་ཆེན་པོ་གཅིག་ཡིན་ཏེ། །གནས་སྐབས་གང་
དང་གང་ཕྲད་པ། །དེ་དང་དེར་འགྲོ་གོ་ར་བ། །ནགས་ཀྱི་གླང་པོ་རྩྭ་ལོ་ཟ་ཡང་
སྟོབས་དང་ལྡན། །སྦྲུལ་ནི་ཟས་སུ་རླུང་ཟར་གྱུར་ཀྱང་སྦེགས་པ་མེད། །དྲང་
སྲོང་རྩ་བ་འབྲས་བུ་ཙམ་གྱིས་དུས་འདས་བྱེད། །དེ་བས་ཁྲེལ་འཛེམ་ཆོག་ཤེས་
ཁ་ན་འབྱོར་པའི་མཆོག །ཚོད་མ་དག་དང་རྡུལ་མེད་པའི། །ཆུ་ཡི་དགོན་པ་ག་
ནའང་ཡོད། །ཟླ་བ་ཐུན་མོང་མར་མེ་ཡིན། །འབྱོར་པ་དག་གིས་ཅི་ཞིག་བྱ། །
ཆོག་ཤེས་ངེས་པའི་བདག་ཉིད་ཅན། །འཚོ་བ་གང་ནའང་བཙལ་མི་དཀའ། །རྩྭ་
517



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
དང་ལོ་མ་ཆུ་ཡི་གནས། །གང་ནའང་མེད་པ་མ་ཡིན་ནོ། །ནགས་མཆོག་སྟག་
དང་གླང་པོའི་གཙོས་བསྟེན་པར། །རྩྭ་ཡི་སྟན་བྱས་ཤིང་ཤུན་གོས་སུ་གྱོན། །
ཤིང་གི་འབྲས་བུ་ལ་སོགས་ཟས་ཟ་བའི། །ནོར་མེད་ཉེ་དུའི་ཚོགས་ནང་གསོན་
པ་མིན། །བཟང་པོ་འམ་ནི་ངན་པ་ཡི། །སྦྱོར་བ་གང་ཡང་རུང་བ་ཡིས། །ལུས་
ནི་ཤིན་ཏུ་བསྲུང་བྱ་ཡི། །ནོར་ལ་ཆགས་པས་ཅི་ཞིག་བྱ། །བསོད་ནམས་ཆེན་
པོའི་རིན་གྱིས་ནི། །ཁྱོད་ཀྱིས་ལུས་ཀྱི་གྲུ་ཉོས་པ། །ཇི་སྲིད་ཆག་པར་མ་གྱུར་པར། །
སྡུག་བསྔལ་རྒྱ་མཚོའི་ཕ་རོལ་སོང་། །ཇི་སྲིད་སྡུག་པའི་དུས་ཀྱི་ཟླ་རྒྱས་པ། །
འཆི་བདག་གཟའ་ཆེན་འདི་ཡིས་མ་རྙེད་པ། །དེ་སྲིད་བག་ཡོད་པར་ནི་གནས་
བྱ་སྟེ། །རང་གི་བྱ་བ་དག་ནི་བྱ་བའི་རིགས། །གང་ཚེ་འདུ་ཤེས་བྲལ་ཞིང་མིག་
མི་གཡོ། །སྐྱིགས་བུ་རྒྱུན་འབྱུང་དབུགས་མཐར་ཐུག་པས་སླེབས། །མུན་པར་
གཡང་ས་ཆེར་ཁྲིད་ལྟར་གྱུར་ན། །དེ་ཚེ་བུ་དང་ཆུང་མ་གཉེན་ཅིར་འོང་། །སྙིང་
རྗེས་གདུངས་པའི་ཡིད་དང་དབང་པོ་དུལ་ཞིང་སེམས་ནི་ཆོག་ཤེས་དག་ལ་་་་་་་
དགའ་བ་དང་། །ཆགས་བྲལ་མངོན་དགའི་སེམས་དང་ཤིང་དྲུང་དག་ན་ལྟུང་
བའི་འབྲས་བུས་བཟའ་བའི་བྱ་བ་བྱེད། །ལུས་རིད་ཤིང་ཤུན་གྱོན་ཞིང་རྒྱལ་བ་
ཞེས་ནི་སྙན་པ་ལྟ་བུར་སྒྲ་སྒྲོགས་ལ། །བཱ་རཱ་ཎ་སཱིར་གཤིན་རྗེའི་དབང་གྱུར་
བཅོམ་པའི་ལུས་ཚིག་འདི་ནི་ནམ་ཞིག་སྤོང་བར་འགྱུར། །བསྟན་བཅོས་འཛིན་
པས་ཐར་པ་ཡིན། །ལུས་དུབ་པས་ཀྱང་མ་ཡིན་ཏེ། །ཤེས་རབ་ཀྱིས་ནི་སེམས་
བཏུལ་ན། །ཐར་པ་ཐག་ཉེ་འདི་ན་ཡོད། །ཉེས་པའི་སྐྱོན་ནི་བྲེག་པར་གྱིས། །
མགོ་བོ་བྲེགས་པས་ཅི་ཞིག་བྱ། །གང་ཞིག་ཡིད་ཀྱི་གོས་མེད་ན། །རས་ཀྱི་ཆོས་
518



ཆོས་ཚན་ཉི་ཤུ་པ། ཤེས་རབ་སྡོང་བུ།
=
གོས་ཅི་ལ་ཕན། །སེམས་ཅན་རྣམས་ལ་གང་གི་ཚེམས། །སྙིང་རྗེས་བརླན་པར་
གྱུར་པ་དག །ཐར་དང་ཡེ་ཤེས་དེ་ཡིན་གྱི། །ཐལ་བ་རལ་པ་ཆོས་གོས་མིན། །
གང་ཞིག་ལང་ཚོ་ལ་ཞི་བ། །དེ་ནི་ཞི་བར་བདག་གིས་ཤེས། །ཁམས་རྣམས་
ཡོངས་སུ་ཟད་པ་ན། །ཅི་ཡི་ཕྱིར་ན་ཞི་མི་འགྱུར། །མཛའ་བཤེས་ཉེ་དུ་དུར་ཁྲོད་
དུ། །དུ་བ་འཐུལ་ནས་ལྡོག་པར་བྱེད། །གང་ཞིག་རང་དང་ལྷན་ཅིག་འགྲོགས། །
ལས་ཏེ་དེས་ན་དགེ་བ་སྤྱད། །གང་ཞིག་རབ་ཏུ་ཉོན་མོངས་དང་། །ཆོས་དང་
འགལ་བར་བྱེད་པ་དང་། །དགྲ་ལ་འདུད་པའི་ནོར་རྣམས་ནི། །གང་གི་ནོར་དུ་
རུང་མ་ཡིན། །དམ་པ་ལེགས་སྤྱོད་ལ་སྲེད་ཤིན་ཏུ་བསྡམས་གྱུར་ཏེ། །ཀུན་
དུའང་སྐྱེ་བོས་སྨོད་འཇིགས་རྟག་ཏུ་སྡུག་བསྔལ་གནས། །གང་ཞིག་འཛེམ་མེད་
ལོངས་སྤྱོད་ངག་གི་རྩ་རྩོལ་བ། །རིགས་དང་མི་རིགས་དཔྱོད་མེད་ཐ་མལ་སྐྱེ་བོ་
སྐྱེད། །རིགས་དང་མི་རིགས་དཔྱོད་པའི་བློ་མེད་ཅིང་། །ཐོས་དང་སྡོམ་པ་མང་
པོ་རྣམ་སྤངས་ནས། །ལྟོ་བ་འགེངས་པ་ཙམ་ཞིག་འབའ་ཞིག་འདོད། །སྐྱེས་བུ་
ཕྱུག་དང་ཕྱུགས་ལ་ཁྱད་ཅི་ཡོད། །མཐོང་དང་མ་མཐོང་ཡོན་ཏན་གྱི། །འབྱུང་
གནས་ཆེན་པོ་རིགས་པ་ཡིན། །དེས་ན་དེ་བས་དོན་གཉེར་བས། །ཤེས་རབ་
ཡོངས་སུ་གཟུང་བར་བྱ། །བརྒྱ་ཡི་ནང་ནས་དཔའ་བོ་སྐྱེ། །སྟོང་གི་ནང་ནས་
མཁས་པ་འབྱུང་། །བརྒྱ་སྟོང་ལས་ནི་མཛངས་པ་སྟེ། །སྟོང་པ་སྐྱེའམ་མི་སྐྱེའང་
སྲིད། །མཁས་པས་རིག་པ་རྣམ་ཀུན་དུ། །ན་ཚོད་ཡོལ་ཡང་བསླབ་པར་བྱ། །
གལ་ཏེ་འདིར་འབྲས་མི་སྟེར་ཡང་། །སྐྱེ་བ་གཞན་དུ་རྙེད་པ་སླ། །སྐྲ་དཀར་
གཉེར་མ་ལྷགས་དུས་སུའང་། །ཐོས་པ་བསགས་པར་བྱ་བ་སྟེ། །གང་དུ་ཐོས་
519



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
མང་འགྲོ་འགྱུར་བ། །དེར་ནི་ཕུང་པོ་འགྲོ་མི་འགྱུར། །རྒྱལ་པོ་དང་ནི་ཡོན་ཏན་
ལྡན། །དེ་གཉིས་འདྲ་བ་མ་ཡིན་ཏེ། །རྒྱལ་པོ་རང་གི་ཡུལ་ན་བཀུར། །ཡོན་
ཏན་ལྡན་པ་ཀུན་དུ་བཀུར། །ཡོན་ཏན་ལྡན་པ་སྐྱོན་ཡོད་ཀྱང་། །ཡོན་ཏན་
དགའ་རྣམས་སྐྱོ་མི་བྱེད། །ཟླ་བ་རྙོག་པ་ཡོད་གྱུར་ཀྱང་། །བརྟན་རྣམས་དགའ་
བས་ལྟ་བར་བྱེད། །ཡོན་ཏན་དང་འདྲ་ལུས་ཀྱི་རྒྱུན་གཞན་མེད། །སེམས་ལས་
དང་འདྲ་ལུས་ཀྱི་སྡུག་བསྔལ་མེད། །བཟོད་པ་དང་འདྲ་ལུས་ཀྱི་སྲུང་མ་མེད། །
གཏོང་བ་དང་མཉམ་གཉེན་ནི་གང་ན་མེད། །དམ་པ་རིང་ན་གནས་གྱུར་ཀྱང་། །
ཡོན་ཏན་ཕོ་ཉ་ཉིད་བྱེད་དེ། །ཀེ་ཏ་ཀ་ཡི་དྲི་བསྣམས་ནས། །བུང་བ་རང་ཉིད་
འོང་བར་འགྱུར། །ཡོན་ཏན་དག་ལ་འབད་བྱ་ཡི། །འགྱིང་ཚུལ་དགོས་པ་ཅི་
ཞིག་ཡོད། །བ་ནི་འོ་མ་མེད་པ་ལ། །དྲིལ་བུ་བཏགས་ཀྱང་ཉོ་མི་འགྱུར། །དུས་
ནི་ཡུན་ཐུང་རིག་པའི་རྣམ་པ་མང་། །ཚེ་ཡི་ཚད་ཀྱང་ཇི་ཙམ་མི་ཤེས་པས། །
ངང་པས་ཆུ་ནང་ནས་ནི་འོ་མ་བཞིན། །གང་ཞིག་གཅེས་པ་དེ་ནི་བསྟེན་པར་བྱ། །
སྐར་མ་ཆེན་པོ་མང་དུ་ཤར་གྱུར་ཅིང་། །ས་ཡི་རྒྱན་གྱུར་ཟླ་བ་ཤར་ན་ཡང་། །
གང་དུ་ཉི་མ་ནུབ་ན་མཚན་མོར་འགྱུར། །ཉི་མ་མ་གཏོགས་ཤར་ནུབ་མིང་མི་
འདོགས། །གང་ཞིག་ཤར་བར་གྱུར་ན་ནི། །མུན་པ་མེད་ཅིང་གཟི་ཅན་བྱེད། །
ཉི་མ་ཤར་བ་མཆོག་ཡིན་གྱི། །གཞན་རྣམས་ཤར་བས་ཅི་ཞིག་བྱ། །སྐྱེས་བུ་བྱ་བ་
གང་ཡིན་གཅིག་བྱས་མཐར་ཕྱིན་པས། །སེམས་འཕགས་འགྱུར་ཏེ་མང་པོ་ཅི་ལ་
དགོས། །ཟླ་བ་རྒྱས་པས་ས་སྟེངས་གསལ་བ་བཞིན། །སྐར་མ་མང་པོའི་ཚོགས་
ཀྱིས་ནུས་མ་ཡིན། །ཡོན་ཏན་སྐྱེས་པ་རང་ཁར་ལས། །རྫས་ནི་བསོད་ནམས་
520



ཆོས་ཚན་ཉི་ཤུ་པ། ཤེས་རབ་སྡོང་བུ།
-
-
-
་
-
-
ཁར་ལས་པས། །སྐྱེས་བུ་ལ་ནི་ཅི་ཕྱིར་སྨེ། །ཡོན་ཏན་འབད་པས་བསྒྲུབ་བྱ་ཡིན། །
འབད་པའང་བདག་ཉིད་ལ་གནས་ན། །གཞན་དག་ཡོན་ཏན་ལྡན་ཞེས་ཏེ། །
དེ་ལྟར་གསོན་པ་སུ་ཡིས་བཟོད། །བསྟན་བཅོས་དོན་ནི་ཤེས་པའི་མི། །འདི་ན་
ཞ་བོ་རྣམས་ལའང་མང་། །རལ་གྲིའི་རྩེ་མོ་རྣོན་པོ་ཡིས། །དགྲ་ལས་རྒྱལ་བྱེད་དེ་
རྙེད་དཀའ། །ཕྱུག་པོ་ཀླ་ཀློ་རྣམས་ལའང་ཡོད། །དཔའ་བོ་དུད་འགྲོ་རྣམས་
ལའང་མང་། །སྣ་ཚོགས་དོན་གྱི་གཏམ་སྨྲ་བའི། །དམ་པ་དག་ནི་ཀུན་དུ་དཀོན། །
རི་བོ་ཀུན་ལ་ཙནྡན་མེད། །གླང་པོ་ཀུན་ལ་མུ་ཏིག་མེད། །ཡང་དག་དོན་གྱི་
གཏམ་སྨྲ་བའི། །མཁས་པའང་ཀུན་ན་ཡོད་མ་ཡིན། །ཡོན་ཏན་ཤེས་ལ་དེ་ཉིད་
ཡོན་ཏན་འགྱུར། །ཡོན་ཏན་མེད་ལ་དེ་ཉིད་སྐྱོན་དུ་འགྱུར། །ཆུ་བོའི་ཆུ་ནི་ཤིན་ཏུ་
སྐྱོན་མེད་པའང་། །རྒྱ་མཚོར་ཕྱིན་ན་བཏུང་དུ་མི་རུང་འགྱུར། །ཡོན་ཏན་ལྡན་
པ་ཡོན་ཏན་ལ་དགའ་ཡི། །ཡོན་ཏན་དེ་པ་ཡོན་ཏན་གྱིས་མི་མགུ། །བུང་བ་
ནགས་ནས་པདྨར་འོང་འགྱུར་གྱི། །སྦལ་པ་ལྷན་ཅིག་གནས་ཀྱང་དེ་ལྟ་མིན། །
མཁས་པ་རྣམས་ཀྱི་གྲགས་པ་ནི། །མཁས་པ་ཉིད་ཀྱི་ནང་དུ་འཕེལ། །རིན་ཆེན་
ཤེལ་ལ་རིན་ཆེན་དང་། །གཡུལ་ངོ་དག་ཏུ་དཔའ་བོ་བཞིན། །ངང་པ་ཁཱ་ཡི་
ཚོགས་ནང་མཛེས་མ་ཡིན། །ཅང་ཤེས་བོང་བུའི་ཚོགས་ནང་མཛེས་མ་ཡིན། །
སེང་གེ་ཝ་ཡི་ཚོགས་ན་མཛེས་མ་ཡིན། །མཁས་པ་བླུན་པོའི་ཚོགས་ན་མཛེས་མ་
ཡིན། །གང་ཞིག་ཆེན་པོས་སྤྱི་བོས་བཀུར། །དེ་ཉིད་དམན་པས་རྩྭ་སྙམ་སེམས། །
མཁས་པས་ཕྱག་བྱས་མཆོད་རྟེན་ནི། །ཁྲ་དག་སྟན་དུ་བྱེད་པ་ཡིན། །བདག་ལ་
གྲངས་མེད་ཡོད་གྱུར་ཀྱང་། །གཞན་ལ་ཉུང་ཟད་ཡོད་པ་ཡི། །ཡོན་ཏན་དེ་ལ་
521



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
དམ་པ་དགའ། །སྤྱོད་པ་འདི་ནི་ངོ་མཚར་ཆེ། །ཐམས་ཅད་མཁྱེན་པའི་ཡོན་
ཏན་ནི། །ཐམས་ཅད་མཁྱེན་པ་ཉིད་ཀྱིས་མཁྱེན། །ས་གཞི་ཡི་ནི་ལྕི་བའི་ཚད། །
མཐའ་ཡས་ཉིད་ཀྱིས་ཤེས་པ་ཡིན། །གཞན་གྱིས་གཞན་དག་བསྒྲགས་ན་ནི། །
མེད་པའང་ཡོན་ཏན་ཅན་དུ་འགྱུར། །ཡོན་ཏན་རང་ཉིད་སྒྲོགས་པ་ནི། །བརྒྱ་
བྱིན་ཡིན་ཡང་མི་བཙུན་འགྱུར། །གང་དུ་ཡོན་ཏན་ལྡན་མི་མཆོད། །མཁས་པ་
དེ་རུ་ཅི་ཕྱིར་འགྲོ། །གོས་མེད་གཅེར་བུའི་གྲོང་ཁྱེར་དུ། །ཁྲུས་མཁན་གྱིས་ནི་ཅི་
ཞིག་བྱ། །ཀྱེ་མ་འཇིག་རྟེན་གླེན་པ་འདི། །རང་རྒྱུད་གྲུབ་པ་ཡོད་མིན་ཏེ། །
གཞན་གྱིས་བྱས་པའི་རྗེས་འབྲང་བས། །ཟངས་མའི་སྣོད་ནི་སྟོར་ནས་མེད། །
བཞད་གད་མཁན་དང་མཁས་པ་གཉིས། །བླུན་ལ་བཞད་གད་བྱེད་པ་མཆོག །
བཞད་གད་མཁན་གྱིས་ནོར་རྙེད་ཀྱིས། །མཁས་ལ་ནོར་མེད་སྟོང་པར་འགྲོ། །སྣ་
ཚོགས་དོན་ལྡན་གཏམ་རྒྱུད་ཀྱིས། །མཁས་པ་དུས་ནི་འདའ་བར་བྱེད། །དབུལ་
པོ་ཆོས་ཀྱིས་ཕོངས་གྱུར་པས། །གཉིད་ལོག་ན་ཡང་འཐབ་པར་བྱེད། །གང་ཞིག་
མང་པོ་ཚོགས་པར་གྱུར་པ་ལས། །སྐྱེ་བོ་དམ་པའི་ཡོན་ཏན་སྟེན་མི་བྱེད། །དེ་ནི་
རང་གི་མ་ཡི་སྡུག་བསྔལ་གྱིས། །བསྐྱེད་དེ་སྐྱེས་པར་གྱུར་ཀྱང་ཅི་ཞིག་ཕན། །
མཁས་པའི་ཚུལ་ནི་རིགས་པ་ཡིན། །ཁུ་བྱུག་ཚུལ་ནི་སྒྲ་སྙན་ཡིན། །དཀའ་ཐུབ་
ཚུལ་ནི་བཟོད་པ་ཡིན། །བུད་མེད་ཚུལ་ནི་ཉོན་མོངས་ཡིན། །སྐར་རྩིས་དེ་
བཞིན་གྲུབ་མཐའ་དང་། །མཁའ་ལྡིང་སྔགས་དང་སྔགས་སྨྲ་བ། །དོན་གྱི་དེ་
ཉིད་གཟུང་བྱ་ཡི། །སྒྲ་ལ་དཔྱད་པར་མི་བྱའོ། །གླེགས་བམ་ལ་བཞག་རིག་པ་
དང་། །གཞན་ལ་ཚོལ་བའི་ནོར་དག་ནི། །དགོས་པའི་དུས་ལ་བབ་པ་ན། །དེ་
522



ཆོས་ཚན་ཉི་ཤུ་པ། ཤེས་རབ་སྡོང་བུ།
ནི་ནོར་མིན་རིག་པ་མིན། །བཟོ་སློབ་པ་ཡི་ཡོན་ཏན་ཀུན། །ཡོན་ཏན་འཚོ་བའི་
རྒྱུ་ཙམ་ཡིན། །འཁོར་བ་གཅོད་པའི་བློ་གྲོས་གང་། །ཅི་ཡི་ཕྱིར་ན་དེ་མི་བྱིན། །
མི་ནི་སུ་ལའང་མ་བརྟགས་པར། །གདམས་ངག་སྦྱིན་པར་མི་བྱ་སྟེ། །སྤྲེའུ་ཙམ་
གྱི་གནས་བཅས་དང་། །གནས་མེད་པར་ནི་བྱས་ལ་ལྟོས། །ཁ་ཅིག་སྨྲ་བ་ལྷུར་
ལེན་ཏེ། །ཁ་ཅིག་མི་སྨྲ་དོན་ཡང་བསྒྲུབ། །འདམ་བུ་མེ་ཏོག་འབྲས་བུ་མེད། །
སྟར་ཀ་འབྲས་བུ་མེ་ཏོག་ལྡན། །ཀེ་ཏ་ཀ་ཡི་འབྲས་བུ་ནི། །ཆུ་རྣམས་དང་བར་
བྱེད་མོད་ཀྱི། །དེ་ཡི་མིང་ཙམ་སྨོས་པ་ཡིས། །ཆུ་རྡུལ་དང་བར་མི་བྱེད་དོ། །
གཞུང་ལུགས་དག་ལ་བྱང་བྱས་ཀྱང་། །ཉམས་སུ་ལེན་པར་མི་བྱེད་ན། །ལག་ན་
སྒྲོན་མ་ཡོད་ཀྱང་ནི། །ལོང་བས་ལམ་ནི་མཐོང་མི་འགྱུར། །ཟླ་བ་ཡར་ངོ་མར་ངོ་
ལྟར། །དམ་པ་དམ་མིན་བསྟེན་པ་ལས། །ཡོན་ཏན་ཆུང་ངུའང་རྒྱས་འགྱུར་
ཞིང་། །རྒྱ་ཆེན་པོ་ཡང་འགྲིབ་པར་འགྱུར། །མཁས་པས་དགྲ་བོར་གྱུར་པའང་
བླའི། །མི་མཁས་པ་དང་མཛའ་བ་མིན། །རྐུན་པོས་བྲམ་ཟེ་བསྲུངས་པ་དང༌། །
སྤྲེའུས་རྒྱལ་པོའི་མིག་བཅར་བཞིན། །མཁས་པ་དང་ནི་དུལ་བ་དང་། །ཆོག་
ཤེས་བདེན་པར་སྨྲ་བ་དང་། །འཆི་བ་ན་ཡང་འདུག་བླ་ཡི། །སྐྱེ་བོ་ངན་དང་
རྒྱལ་སྲིད་མིན། །སྦྲུལ་གདུག་སྐྱེ་བོ་ངན་པ་དུག །སྦྲུལ་ལས་ལྷག་པར་སྐྱེ་ངན་
དུག །སྦྲུལ་གདུག་སྨན་དང་སྔགས་ཀྱིས་ཐུབ། །སྐྱེ་ངན་གདུག་པ་གང་གིས་ཞི། །
སྐྱེ་བོ་ངན་པ་ཡོན་ཏན་བརྒྱ་ཡིས་ཕན་བཏགས་ཏེ། །དགའ་བར་གྱུར་ཀྱང་དེ་ནི་
ཚིག་རྩུབ་སྨྲ་བར་བྱེད། །གང་ཞིག་རིགས་ལྡན་དེ་བཞིན་བརྟན་པ་དང་། །
བསྔགས་འོས་ཕོངས་ཀྱང་ཡོན་ཏན་གཏོང་མི་བྱེད། །རང་བཞིན་ངན་པའི་མི་དག་
523



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
དང་། །སྲང་གི་མཚན་ཉིད་དག་དང་མཚུངས། །ཅུང་ཟད་ཙམ་གྱིས་མཐོ་འགྱུར་
ཞིང་། །ཅུང་ཟད་ཙམ་གྱིས་དམའ་བར་འགྱུར། །ཙན་དན་གླ་རྩི་ག་བུར་གྱིས་
བྱུགས་ཀྱང་། །སྒོག་སྐུའི་རང་བཞིན་དྲི་ང་མི་འདོར་ལྟར། །རིགས་པའི་གཞུང་
ལུགས་མང་པོ་རབ་བསླབས་ཀྱང་། །རང་བཞིན་ངན་པའི་མཚན་ཉིད་འདོར་མི་
སྲིད། །དམ་པའི་བུ་ལ་གདོང་ན་པདྨ་མེད། །སྨད་འཚོང་བུ་ལ་གླད་ནས་རྭ་མ་
སྐྱེས། །ཇི་ལྟ་ཇི་ལྟར་ལོག་པར་བྱེད་གྱུར་པ། །དེ་ལྟ་དེ་ལྟར་ནལ་བུའི་མཚན་ཉིད་
ཡིན། །ཁ་ནས་སྨྲས་པའི་ཚིག་གཞན་ལ། །ཡིད་ལ་སེམས་པའི་བསམ་པ་གཞན། །
ཀྱེ་མ་ཡོན་པོའི་བློ་གྲོས་ཅན། །འདི་ཡི་རང་བཞིན་སུ་ཡིས་སྤྲུལ། །འབད་པས་
སྐྱོན་ནི་ལེན་པར་བྱེད། །ཡོན་ཏན་རྟག་ཏུ་སྤོང་བར་བྱེད། །སྐྱོན་ལེན་ཡོན་ཏན་
སྤོང་བ་ཡི། །སྐྱེ་བོ་ངན་པ་ཆུ་ཚགས་འདྲ། །སྐྱེ་བོ་ངན་པ་སུན་ཕྱུང་ན། །དམ་པ་
ལ་ཡང་ཡིད་མི་རྟོན། །བྱིས་པ་འོ་མས་ཁ་ཚིག་ན། །ཞོ་ལའང་ཕུ་ཡིས་འདེབས་
ཤིང་འཐུང་། །མཚན་མོ་མཚོ་ནང་སྐར་མའི་གཟུགས་བརྙན་སྣང་བ་ལ། །ངང་
པ་པདྨའི་རྩ་བར་འཁྲུལ་པས་སུན་ཕྱུང་བ། །ཉིན་མོ་པད་རྩ་མངོན་སུམ་མཐོང་
ཡང་ཟ་མི་བྱེད། །བརྫུན་སྨྲས་སུན་ཕྱུང་བདེན་པ་ལ་ཡང་དོགས་པ་སྐྱེ། །བུད་
མེད་ཟས་ནི་ཉིས་འགྱུར་ཏེ། །དེ་ཡི་གཡོ་སྒྱུ་བཞི་འགྱུར་རོ། །ངོ་ཚ་དག་ནི་དྲུག་
འགྱུར་རོ། །འདོད་ཆགས་བརྒྱད་འགྱུར་ཞེས་བརྗོད་དོ། །སྦྱིན་པས་མ་ཡིན་རིམ་
གྲོས་མིན། །མཆོད་པས་མ་ཡིན་བསྙེན་བཀུར་མིན། །བརྟན་པས་མ་ཡིན་བརྩོན་
པས་མིན། །ཀུན་དུ་མི་བཟད་བུད་མེད་ཡིན། །མཁའ་ལྡིང་དབང་པོས་ཁྱེར་བའི་
ཚེ། །པད་དཀར་ཀླུ་ཡིས་སྨྲས་པ་ནི། །གསང་ཚིག་བུད་མེད་ལ་སྨྲ་བ། །དེ་ཡི་སྲོག་
524



ཆོས་ཚན་ཉི་ཤུ་པ། ཤེས་རབ་སྡོང་བུ།
T
།
ནི་དེ་ཟད་འགྱུར། །དོན་དང་ཆོས་ནི་རྣམ་པར་ཉམས་བྱེད་ཅིང་། །མཐོ་རིས་དག་
དང་ཐར་པའི་གེགས་བྱེད་ལ། །གནོད་པ་ཀུན་གྱི་རྩ་བ་ཉིད་གྱུར་པས། །དེ་བས་
གཞན་གྱི་བུད་མེད་རྟག་ཏུ་སྤང་། །གང་གིས་ཚིགས་བཅད་གཅིག་ཙམ་ཞིག །བླ་
མས་སློབ་མ་ལ་བྱིན་ན། །གང་ཞིག་བཏང་ནས་ཤོག་བཏང་འགྱུར། །རྫས་དེ་ས་
སྟེངས་ཡོད་མ་ཡིན། །འདུ་འཛི་ཀུན་དུ་སྤང་བར་གྱིས། །གལ་ཏེ་དེ་སྤོང་མ་ནུས་
ན། །དམ་པ་དག་དང་འདྲེ་བར་གྱིས། །དེ་ཉིད་དེ་ཡི་སྨན་ཡིན་ནོ། །འདོད་པ་
ཀུན་དུ་སྤང་བར་གྱིས། །གལ་ཏེ་སྤོང་བར་མ་ནུས་ན། །ཐར་པ་དག་ལ་འདོད་
པར་གྱིས། །དེ་ཉིད་དེ་ཡི་སྨན་ཡིན་ནོ། །ཕན་མེད་གཉེན་ཡང་གཞན་ཡིན་ཏེ། །
ཕ་རོལ་ཡིན་ཡང་གང་ཕན་གཉེན། །ལྷན་ཅིག་འབྱུང་བའི་ལུས་སོགས་ནད། །
ཕན་བྱེད་དགོན་པའི་སྨན་བཞིན་ནོ། །འབད་པ་ཡིས་ནི་བཟུང་བ་ཡི། །བུམ་པ་
ཡི་ནི་ཆུ་ཕྱེད་བཞིན། །སྤྱི་བོ་ལ་ནི་བཀུར་བྱས་ན། །སྐྱེ་བོ་ངན་པ་ཁྲོ་བར་བྱེད། །
གང་ཞིག་ཡིད་དང་རྗེས་མཐུན་པ། །རིང་ན་གནས་ཀྱང་ཉེ་བ་ཡིན། །གང་ཞིག་
ཡིད་ལ་བརྟན་མི་གནས། །དྲུང་ན་གནས་ཀྱང་རིང་བ་ཡིན། །དམ་པ་མིན་དང་
ལྷན་ཅིག་གནས་གྱུར་ཀྱང་། །ཆུ་དང་པད་མོ་བཞིན་དུ་འདྲེས་མི་འགྱུར། །དམ་
པ་ཐག་རིང་དག་ཏུ་གནས་གྱུར་ཀྱང་། །ཟླ་བ་ཀུ་མུ་ཏ་ལྟར་དགའ་བར་བྱེད། །
གལ་ཏེ་རྟག་ཏུ་མཛའ་འདོད་ན། །གསུམ་པོ་འདི་དག་མི་བྱ་སྟེ། །རྒྱན་པོ་འགྱེད་
དང་ནོར་འབྲེལ་དང་། །ལྐོག་ཏུ་ཆུང་མ་དང་སྨྲ་བའོ། །ཇི་ལྟར་རྭ་ལས་འོ་མ་
འབྱུང་། །འདམ་བུ་མེ་ཏོག་སྦྲང་རྩི་འཛག །གལ་ཏེ་བུད་མེད་བདེན་གྱུར་ན། །
སྐམ་ས་ལས་ཀྱང་པདྨ་སྐྱེ། །བསོད་ནམས་ཡོངས་སུ་དམན་པའི་མིས། །ལོངས་
525



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
སྤྱོད་ཐོབ་ཀྱང་སྤྱོད་མི་ཤེས། །གངས་ཆེན་མཚོ་ལ་ཁྱི་བཞིན་དུ། །སྐོམ་ནའང་ལྕེ་
ཡིས་ལྡག་པར་བྱེད། །འཇིག་རྟེན་འདི་ན་ལས་བྱེད་པ། །གླ་མེད་ལམ་རྒྱགས་
ཁྱེར་མི་བཏུབ། །སློང་བ་དམན་པ་མི་མངོན་པར། །ཕྱི་མའི་དུས་ན་བརྒྱ་འགྱུར་
ཁྱེར། །རང་ནོར་སྤངས་ནས་འགྲོ་འགྱུར་བས། །སྐྱེས་བུ་སྦྱིན་པ་གཏོང་བར་བྱེད། །
ཤི་ནའང་ནོར་ནི་མི་འདོར་བས། །སྦྱིན་བྱེད་སེར་སྣ་ཅན་འདྲར་ཤེས། །སྦྱིན་ན་
དབུལ་གྱུར་དོགས་པ་ཡིས། །བཀྲེན་པ་སྦྱིན་པ་གཏོང་མི་བྱེད། །ངེས་པར་འཇིག་
པ་དེ་ཉིད་ཀྱིས། །མཁས་པས་ནོར་ནི་གཏོང་བར་བྱེད། །ཟས་ལས་ཟན་གྱི་ཕྱེད་
ཙམ་ཡང་། །སློང་བ་རྣམས་ལ་ཅིས་མི་སྟེར། །འདོད་དང་རྗེས་མཐུན་འབྱོར་པ་
ཡང་། །གང་གི་ཚེ་ན་འབྱུང་བར་འགྱུར། །ལས་ཀྱིས་འབྱོར་པ་མེད་ཀྱང་གདུང་
བ་མི་སྐྱེད་ཀྱི། །འོན་ཀྱང་ཅི་འབྱོར་པ་ལ་སྦྱིན་པ་གཏང་བྱ་སྟེ། །ལོ་མ་མེ་ཏོག་
འབྲས་བུ་ཆུ་དང་སྨན་རྣམས་ནི། །ཐམས་ཅད་མཐའ་ཡས་བསྔོ་བའི་སྟོབས་ཀྱིས་
མཐའ་ཡས་འགྱུར། །སྦྱིན་དང་སྤྱོད་པས་སྟོང་པ་ཡི། །ནོར་དེས་ནོར་བདག་ཡིན་
ན་གོ། །ནོར་དེ་ཉིད་ཀྱིས་བདག་ཀྱང་ནི། །ནོར་གྱི་བདག་པོ་ཅིས་མ་ཡིན། །
ཡབ་གཅིག་འདི་ནི་ལས་ཀྱི་ས། །འདིར་ནས་ཕ་རོལ་འབྲས་བུའི་ས། །འདིར་ནི་
གང་ཞིག་བྱས་གྱུར་པ། །དེ་ཉིད་གཞན་དུ་ངེས་པར་སྤྱོད། །གཞན་འབྱོར་རིགས་
དང་གཟུགས་དང་ནད་མེད་ཉིད། །མཐོང་ནས་འདིར་ནི་ཅི་ཕྱིར་གདུང་བར་
བྱེད། །གལ་ཏེ་འདི་ཀུན་ཁྱོད་འདོད་བསོད་ནམས་ཀྱི། །ས་བོན་ལས་ནི་འབྲས་
འབྱུང་མ་ཐོས་སམ། །འབྱོར་པ་ཡོད་ཀྱང་གཏོང་མེད་ན། །ཉེ་བར་འཚོ་བས་ཅི་
བྱར་ཡོད། །ཀིམ་པ་ཀ་ཡི་འབྲས་བུ་ནི། །ཆགས་ཀྱང་ལྟོགས་ལ་ཅི་བྱར་ཡོད། །
526



ཆོས་ཚན་ཉི་ཤུ་པ། ཤེས་རབ་སྡོང་བུ།
གང་ཞིག་གཞན་ལ་གནོད་པ་མེད་པར་སྦྱིན་གཏོང་བ། །འདི་ཡི་ལོངས་སྤྱོད་སྣ་
ཚོགས་ཆུ་ཡིས་མི་འཁྱེར་ཞིང་། །མེ་ཡིས་མི་ཚུགས་རྐུན་པོ་རྣམས་ཀྱིས་འཕྲོག་མི་
ནུས། །དེ་ཡི་འབྱོར་པ་ནམ་ཡང་རབ་ཉམས་མི་འགྱུར་རོ། །གང་ཞིག་དམྱལ་
བའི་ནད་ལ་ནི། །གསོ་བ་དག་ནི་མི་བྱེད་པ། །སྨན་མེད་གནས་སུ་སོང་ནས་ནི། །
ནད་དང་བཅས་པས་ཅི་བྱར་ཡོད། །མི་སྲུན་སྐྱེ་བོའི་ས་ཁུང་ལས་བྱུང་བའི། །
ཚིག་གི་སྦྲུལ་གྱིས་སྐྱེ་བོ་དམ་པ་ཟིན། །དུག་དེ་ཞི་བར་བྱེད་པའི་གཉེན་པོར་ཡང་།།
ཤེས་རབ་བཟོད་པའི་སྨན་དག་བཏུང་བར་བྱ། །ཇི་སྲིད་འཚོ་བར་བསད་ཀྱང་
ནི། །དགྲ་བོ་ཟད་པར་མི་འགྱུར་གྱི། །རང་གི་ཁྲོ་བ་ཉིད་བསད་ན། །དེ་ནི་དགྲ་
བོ་ཉིད་གསོད་ཡིན། །མཐུ་ཆེན་བཅོས་སུ་མི་རུང་ལ། །བཟོད་པ་བྱར་ཡང་ཅི་
ཞིག་ཡོད། །དུལ་བ་ཞི་བའི་སྤྱོད་པ་ལ། །བཟོད་པར་བྱ་ཡང་ཅི་ཞིག་དགོས། །
གནོད་བྱེད་འོས་པས་ཁྲོ་ཞེ་ན། །ཆོས་དོན་འདོད་དང་ཐར་པ་དག །མངོན་སུམ་
དུ་ནི་འཇིག་བྱེད་པའི། །ཁྲོ་ལ་ཁྱོད་ནི་ཅིས་མི་ཁྲོ། །གཞན་གྱི་འབྱོར་པ་དམ་པ་
མཐོང་ནས་ནི། །གང་ཞིག་སེམས་འཁྲུག་པ་ནི་སྐྱེ་འགྱུར་བས། །དོན་དེ་ཅུང་
ཟད་རྙེད་པར་མི་འགྱུར་གྱི། །འགྲོ་དེ་རང་གི་བསོད་ནམས་འཇོམས་པར་བྱེད། །
ཐམས་ཅད་ཆོས་ནི་མཉན་པར་བྱ། །ཐོས་ནས་རབ་ཏུ་གཟུང་བྱ་སྟེ། །གང་ཞིག་
བདག་ཉིད་མི་འདོད་པ། །དེ་དག་གཞན་ལ་མི་བྱའོ། །འཇིག་རྟེན་ཕ་རོལ་འགྲོ་
བ་དག །ཤེས་པར་སྨྲ་ལ་སུ་ཞིག་མཁས། །དེ་ནི་ཉམས་སུ་ལེན་པ་ན། །དྲང་
སྲོང་རྣམས་ཀྱང་མཁས་པ་ཡིན། །འབྱོར་པ་གཡོ་ཞིང་ལང་ཚོ་ཡུད་ཀྱིས་འཇིག །
སྲོག་ནི་གཤིན་རྗེའི་སོ་གཙིགས་གནས་དང་མཚུངས། །འོན་ཀྱང་འཇིག་རྟེན་ཕ་
527



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
རོལ་སྒྲུབ་ལ་ལྷོད། །ཀྱེ་མ་མི་ཡི་སྤྱོད་པ་ངོ་མཚར་ཆེ། །བློ་གྲོས་བཟང་ཡང་ལེ་ལོ་
ཡིས། །སྐྱེ་བ་མཐོན་པོར་མི་འགྱུར་ཏེ། །ལག་རྩིས་ས་ལ་འདྲི་བ་ཡི། །ཕོ་ལོང་
གཤེར་བ་དག་དང་མཚུངས། །གལ་ཏེ་འགྲོ་བ་འདི་ཀུན་གྱིས། །འཆི་བདག་སྤྱི་
བོར་གནས་མཐོང་ན། །ཟས་ཀྱང་ཡི་གར་མི་འོང་ན། །བྱ་བ་གཞན་ལྟ་སྨོས་ཅི་
དགོས། །འདུས་བྱས་ཟིན་ཏམ་མ་ཟིན་ཅེས། །འཆི་བདག་སྡོད་པར་མི་འགྱུར་
བས། །སང་གི་བྱ་བ་དེ་རིང་བྱ། །ཕྱི་དྲོའི་བྱ་བ་སྔ་དྲོ་བྱ། །ཇི་སྲིད་ནད་མེད་ལོ་
ཏོག་སྐྱེས་གྱུར་པ། །ནད་ཀྱི་སེར་བ་ཆེན་པོས་མ་བརླག་ཅིང་། །ཇི་སྲིད་བློ་ནི་བྱ་
བའི་རྗེས་འཇུག་པ། །འདི་ནི་དམ་ཆོས་མཉན་པའི་དུས་ཡིན་ནོ། །བོང་བུ་
ཕྱུགས་ལ་མེ་ཏོག་ཕྲེང་བ་ཅི། །དུད་འགྲོ་ཕག་ལ་ཁ་ཟས་ཞིམ་པོ་ཅི། །ལོང་ལ་
སྣང་དང་འོན་པ་དག་ལ་གླུ། །གླེན་པ་རྣམས་ལ་ཆོས་ཀྱིས་ཅི་ཞིག་བྱ། །ཇི་སྲིད་
འདོད་ཆེན་མ་གྱུར་པར། །དེ་སྲིད་ཡོན་ཏན་ཆེ་ཉིད་ཡིན། །འདོད་ཆེན་ཉིད་ལ་
ཞུགས་གྱུར་ན། །ཡོན་ཏན་བཙུན་པར་ག་ལ་འགྱུར། །ཇི་སྲིད་སུ་ལའང་མི་སློང་
བ། །དེ་སྲིད་དཀའ་ཐུབ་གཟི་བརྗིད་ཅན། །དཔའ་ཞིང་ཤེས་ལྡན་རིགས་མཐོ་
དག །སྐྱེས་བུ་ཞེས་ཀྱང་དེ་སྲིད་བརྗོད། །དང་པོའི་རྩོམ་པ་གང་ཡིན་པ། །འདི་
ལྟར་ངོ་མཚར་ཆེ་བ་ཡིན། །ཟོ་ཆུན་བཟོ་སྦྱར་གྱུར་པ་ནི། །བུད་མེད་ཀྱི་ཡང་
དབང་དུ་འགྱུར། །དྲང་སྲོང་བུ་ནི་མྱུར་དུ་ཤི་ཡང་རུང་། །རྒྱལ་པོའི་བུ་ནི་ཡུན་
རིང་གསོན་ཡང་རུང་། །རྔོན་པའི་བུ་ནི་ཤིའམ་གསོན་མི་རུང་། །དམ་པའི་བུ་ནི་
ཤིའམ་གསོན་ཡང་རུང་། །དེ་ནས་འབྱུང་བ་ལ་གནས་པའི། །མི་ཡི་བློ་ནི་འཕེལ་
བྱའི་ཕྱིར། །གང་གིས་བསྟན་བཅོས་ཤེས་གྱུར་པའི། །ལེགས་པར་བཤད་པ་
528



ཆོས་ཚན་ཉི་ཤུ་པ། ཤེས་རབ་སྡོང་བུ།
=
བཤད་པར་བྱ། །ལེགས་པར་བཤད་པའི་རང་བཞིན་ཚིག །གང་ཡང་རུང་བ་
བསག་པར་བྱ། །ཚིག་གི་གནས་སྐབས་མཆོད་སྦྱིན་ལ། །ནོར་མེད་ཅི་ཞིག་སྟེར་
བར་བྱེད། །རིག་པ་བསླབ་དང་དཔའ་བོ་དང་། །གང་ཡང་གཟུགས་བཟང་ལྡན་
བུད་མེད། །གང་དང་གང་དུ་འགྲོ་གྱུར་པ། །དེ་དང་དེར་ནི་དཔལ་ཆེན་ཐོབ། །
རིག་པར་ལྡན་དང་རྒྱལ་པོ་ཡི། །གང་དུའང་མཉམ་པ་མ་ཡིན་ཏེ། །རྒྱལ་པོ་རང་
གི་ཡུལ་ན་བཀུར། །རིགས་ལྡན་ཀུན་དུ་བཀུར་བར་འགྱུར། །གཟུགས་དང་ལང་
ཚོ་ཕུན་ཚོགས་ཤིང་། །རིགས་མཐོ་རྣམས་ལས་སྐྱེས་གྱུར་ཀྱང་། །རྒྱ་སྐྱེགས་ཤིང་
གི་མེ་ཏོག་ལྟར། །རིགས་དང་བྲལ་ན་མཛེས་མ་ཡིན། །ལུས་ཅན་རིགས་དང་
བྲལ་གྱུར་པ། །རིགས་ལྡན་ཡིན་ཡང་ཅི་ཞིག་དགོས། །འཇིག་རྟེན་དུ་ནི་རིག་
པས་མཆོག །རིག་པ་མེད་པས་རླག་པར་བྱེད། །བདེ་བ་འདོད་ན་རིག་པ་དོར། །
རིག་པ་འདོད་ན་བདེ་བ་དོར། །བདེ་ལྡན་རིག་པ་ག་ལ་འགྲུབ། །རིག་པ་དོན་
གཉེར་ག་ལ་བདེ། །རིགས་དང་མཛའ་བཤེས་མེད་གྱུར་པའི། །མི་ནི་རྟག་ཏུ་
སྡུག་བསྔལ་འགྱུར། །རིགས་དང་མཛའ་བཤེས་ལྡན་གྱུར་པའི། །མིས་ནི་རྟག་ཏུ་
དགའ་བ་འཐོབ། །རིགས་དང་ལྡན་པ་གཞན་ཡུལ་གང་། །སྙན་པར་སྨྲ་ལ་ཕ་
རོལ་སུ། །གནས་དང་ལྡན་པ་ཁུར་ལྕི་གང་། །བརྩོན་དང་ལྡན་ལ་ཐག་རིང་ཅི། །
རྩོལ་བ་ཡི་ནི་གྲོགས་ཡོད་ལ། །རི་རྒྱལ་རྩེ་མོའང་མཐོ་བ་མིན། །ས་ཡི་འོག་ཀྱང་
དམའ་བ་མིན། །རྒྱ་མཚོས་ཆོད་པའང་ཕ་རོལ་མིན། །རིག་པ་གླེགས་བམ་ལ་
བསླབས་ཀྱི། །བླ་མའི་ཐད་ནས་མ་བསླབས་པ། །འཕྱོན་མའི་བུད་མེད་སྦྲུམ་མ་
བཞིན། །ཚོགས་པའི་ནང་དུ་མི་མཛེས་སོ། །བླ་མ་གང་ཞིག་ཡི་གེ་གཅིག །སྟེར་
529



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
-
-
བ་ལ་ནི་བརྙས་བྱེད་པ། །ཁྱི་ཡི་སྐྱེ་གནས་བརྒྱར་བརྒྱུད་ནས། །རིགས་ངན་དུ་
ཡང་སྐྱེ་བར་འགྱུར། །གང་ཞིག་ལ་ནི་ཡི་གེ་གཅིག །བླ་མས་སློབ་མ་ལ་བྱིན་ན། །
གང་ཞིག་བཏང་ནས་ཤོག་གཏོང་བའི། །ནོར་ནི་ས་སྟེངས་ཡོད་མ་ཡིན། །སྐྱེད་
པར་བྱེད་དང་ལེགས་སློབ་དང་། །གང་ཞིག་རིག་པ་སྟེར་བ་དང་། །ཟས་སྟེར་བ་
དང་མི་འཇིགས་སྦྱིན། །ལྔ་པོ་འདི་དག་ཕ་རུ་བཤད། །རྒྱལ་པོ་བློན་པོའི་ཆུང་མ་
དང་། །དེ་བཞིན་མཛའ་བོའི་ཆུང་མ་དང་། །སྤུན་ཟླའི་ཆུང་མ་མ་ཉིད་དེ། །ལྔ་
པོ་འདི་དག་མ་རུ་བཤད། །བླུན་པོ་རྣམས་ལ་གདམས་པ་ནི། །འཁྲུག་པར་
འགྱུར་གྱི་ཞི་མི་འགྱུར། །སྦྲུལ་ལ་འོ་མ་བླུད་པ་ནི། །དུག་འཕེལ་འགྱུར་བ་ཁོ་ནར་
ཟད། །མངོན་སུམ་པ་ཡི་རྐང་གཉིས་ཕྱུགས། །བླུན་པོ་ཡོངས་སུ་སྤང་བར་བྱ། །
མ་མཐོང་ཚེར་མ་ཇི་ལྟ་བར། །ཚིག་གི་ཟུག་རྔུས་གནོད་པར་བྱེད། །བླུན་པོས་
བླུན་པོ་མཐོང་གྱུར་ན། །ཙན་དན་བས་ཀྱང་བསིལ་བར་བྱེད། །གལ་ཏེ་མཁས་
པ་མཐོང་གྱུར་ན། །ཕ་གསོད་པ་ནི་ལྟ་བུར་སེམས། །སྐྱེ་བོ་ངན་ལ་ཕན་པ་
དག །བྱས་ཀྱང་གང་ལའང་བྱས་མི་གཟོ། །དམ་པ་ཅུང་ཟད་བཀུར་ན་ཡང་། །
ཇི་སྲིད་འཚོ་བར་རང་དབང་འགྱུར། །བླུན་པོ་ཆུ་ཡི་རི་མོ་ལྟར། །གང་ཞིག་བྱས་
པ་དེ་མྱུར་འཇིག །དམ་པ་རྡོ་ཡི་རི་མོ་ལྟར། །ཤིན་ཏུ་ཆུང་ངུའང་བརྟན་པར་
གནས། །སྐྱེ་བོ་ངན་པ་སྙན་སྨྲ་ཡང་། །འདི་ལ་ཡིད་བརྟན་རུང་མ་ཡིན། །རྨ་བྱ་
སྒྲ་སྙན་སྒྲོག་ན་ཡང་། །ཟས་སུ་དུག་ཆེན་ཟ་བ་ཡིན། །ཨེ་མ་སྐྱེ་བོ་ངན་པ་དང་། །
བད་ཀན་དག་གི་རང་བཞིན་མཚུངས། །འཇམ་པོ་ཡིས་ནི་འཁྲུག་འགྱུར་ལ། །
རྩུབ་པོ་ཡིས་ནི་ཞི་བར་འགྱུར། །སྐྱེ་བོ་ངན་དང་གསེར་དང་རྔ་། །མི་སྲུན་རྟ་
530



ཆོས་ཚན་ཉི་ཤུ་པ། ཤེས་རབ་སྡོང་བུ།
དང་བུད་མེད་དྲེགས། །བརྡུངས་ན་དུལ་བ་ཉིད་འགྱུར་གྱི། །དེ་དག་ལེགས་བྱས་
སྣོད་མ་ཡིན། །སྐྱེ་བོ་ངན་དང་ལྷན་ཅིག་ཏུ། །དགྲར་གྱུར་མཛའ་བའང་མཛེས་
མ་ཡིན། །ཁྱི་ནི་རྩེ་བར་བྱེད་པ་འམ། །བལྡག་པའང་མཛེས་པར་འགྱུར་མ་ཡིན། །
སྦྲུལ་བས་ཀྱང་ནི་མི་སྲུན་གདུག །སྦྲུལ་གདུག་སྨན་དང་སྔགས་ཀྱིས་ནི། །མི་
སྲུན་ཅིས་ཀྱང་ཞི་མི་བྱེད། །མི་སྲུན་པ་ཡི་ཉེས་པ་ནི། །ངོ་བོ་ཉིད་ཀྱིས་རྗེས་
འཇུག་ལ། །གང་ཞིག་མི་སྲུན་དང་འདྲེས་དེ། །མི་སྲུན་ལས་ཀྱང་མི་སྲུན་འགྱུར། །
ཕ་ཡི་སྤྱོད་པ་མ་མཐོང་ཡང་། །བུ་ནི་རྗེས་སུ་འཇུག་བྱེད་དེ། །ཀེ་ཏ་ཀ་ཡི་ཤིང་
ལས་ནི། །སྐྱུ་རུ་ར་འབྲས་འབྱུང་མི་འགྱུར། །ཕ་དང་མ་དང་དེ་བཞིན་སྤུན། །
ཆུང་མ་རྗེས་མཐུན་འཇུག་པ་རྣམས། །དེ་ཡིས་སྡིག་པ་བྱས་པ་གང་། །དེ་ནི་མི་
དེས་བྱས་དང་མཚུངས། །ས་འདི་རྒྱ་མཚོ་ཆེན་པོ་དང་། །རི་བོར་བཅས་པ་ཁུར་
མིན་གྱི། །གང་ཞིག་བྱས་པ་མི་གཟོ་བ། །དེ་ནི་ཤིན་ཏུ་ཁུར་ལྕི་ཡིན། །ཚུལ་
ཁྲིམས་ལྡན་དང་ལྷན་ཅིག་གནས། །འབྱུང་པོ་ཀུན་ལ་ཕན་པར་དགའ། །གཤིན་
རྗེ་འཇིགས་བྱེད་གང་ཡིན་པ། །དེ་ནི་མཁས་པས་རབ་ཏུ་བསྔགས། །མཁས་པ་
དང་ནི་དུལ་བ་དང་། །ཆོག་ཤེས་བདེན་སྨྲ་ལྷན་ཅིག་ཏུ། །བཙོན་རར་གནས་
པའང་གནས་བླ་ཡི། །མི་སྲུན་ནང་གི་རྒྱལ་སྲིད་མིན། །དམ་པ་དག་དང་ལྷན་
ཅིག་འདྲིས། །མཁས་དང་ལྷན་ཅིག་སྨྲ་བ་དང་། །བརྐམ་མེད་ལྷན་ཅིག་མཛའ་
བ་ཉིད། །བྱེད་པ་སྐྱོ་བར་མི་འགྱུར་རོ། །ཤིན་ཏུ་ཡུན་རིང་དུས་སུ་ཡང་། །གང་
གིས་འཇིག་རྟེན་འདི་དང་ནི། །གཞན་དུ་སྡུག་བསྔལ་མི་འཐོབ་པའི། །བློ་ནི་
ཆོས་མཐུན་ཉིད་དུ་བྱ། །སེམས་ནི་དགའ་བར་བྱེད་ན་ཡང་། །རྣམ་སྨིན་གནོད་
531



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
--
-
-
-
བྱེད་ཅི་རུ་རུང་། །གང་གིས་ཁམས་ནི་འཁྲུག་བྱེད་པའི། །ཁ་ཟས་ཞིམ་པོའང་ཅི་
རུ་རུང་། །གནོད་ཀྱང་ཕན་པར་འགྱུར་བ་ནི། །མཁས་པས་སྨན་བཞིན་བཏུང་
བྱ་སྟེ། །འདི་ཡི་འབྲས་བུ་རྗེས་ཐོབ་པ། །མཚུངས་པ་མེད་པ་ཉིད་དུ་འགྱུར། །
དོན་འདིར་རིགས་དང་ལྡན་པ་ཡི། །རྒྱལ་པོས་བསྡུ་བ་བྱས་ན་ནི། །ཐོག་མ་
དབུས་དང་ཐ་མ་རུ། །དེ་ནི་གཞན་དུ་མི་འགྱུར་རོ། །རྒྱུ་མཚོ་འཇིག་པའི་དུས་སུ་
ནི། །གཞུང་ལས་རྒལ་བར་འགྱུར་ཞེས་གྲགས། །དམ་པ་འཆི་ནའང་གཞུང་
ལུགས་ལས། །ནམ་ཡང་འདའ་བར་མི་བྱེད་དོ། །
ལུགས་ཀྱི་བསྟན་བཅོས་ཤེས་རབ་སྡོང་བུ་ཞེས་བྱ་བ་སློབ་དཔོན་ཀླུ་སྒྲུབ་ཀྱིས་མཛད་པ་
ལས་ལེའུ་གཉིས་པ་ལོགས་ཤིག་ཏུ་བསྒྱུར་བ་རྫོགས་སོ།། །།
ལོ་ཙཱ་བ་ཤཱི་ལེན་དྲ་བོ་དྷི་དང་། བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་
པ།། །།
532



ཆོས་ཚན་ཉེར་གཅིག་པ།
༄༅། །ལུགས་ཀྱི་བསྟན་བཅོས་སྐྱེ་བོ་གསོ་བའི་
ཐིགས་པ་ཞེས་བྱ་བ་བཞུགས་སོ། །
༄༅། །རྒྱ་གར་སྐད་དུ། བྱ་ཤ་སུ་ཛཆུ་བིནུ་པོ་ཤ་ནཱ་མ། བོད་སྐད་དུ། ལུགས་ཀྱི་
བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བ། འཕགས་པ་འཇམ་དཔལ་
གཞོན་ནུར་གྱུར་པ་ལ་ཕྱག་འཚལ་ལོ། །དཔལ་གྱི་འབྱུང་གནས་འཇམ་དཔལ་
ཀུན་གྱི་དཔལ། །མཐའ་དག་བྱམས་པས་ཁྱབ་པས་འཇམ་པའི་ངང་། །འཇམ་
དང་དཔལ་དུ་གྲགས་པས་ཐུགས་རྗེའི་མགོན། །འཇམ་དཔལ་ཀུན་གྱི་མགོན་ལ་
ཕྱག་འཚལ་ཏེ། །བློ་དམན་སྐྱེ་བོ་མུན་ནག་ལྟ་བུ་ལ། །སྙན་ངག་སྒྲོན་མེ་རབ་ཏུ་
གསལ་བྱའི་ཕྱིར། །བདག་ལྟ་དམན་པས་སྙན་ངག་སྒྲོན་མེད་ཀྱང་། །བླུན་པོ་
གསོ་ཕྱིར་ཆུ་ཐིགས་ཙམ་ཞིག་བརྗོད། །གཞན་གྱི་སྐྱོན་རྣམས་བརྗོད་མི་བྱ། །
གཞན་གྱི་སྐྱོན་རྣམས་ཅི་བརྗོད་པ། །དེ་བཞིན་བདག་ལའང་ཡོད་པ་སྟེ། །དཔེར་
ན་ཝ་དང་བུད་མེད་བཞིན། །བདག་ཉིད་ལ་ནི་བསྟོད་མི་བྱ། །བདག་ཉིད་ལ་ནི་
གང་བསྟོད་པ། །དེ་ནི་བློ་ཆུང་ཤེས་རབ་ཞན། །དཔེར་ན་ཀ་ལན་ད་ཀ་འདྲ། །
གྲོགས་ངན་བསྟེན་པར་མི་བྱ་སྟེ། །གྲོགས་པོ་ངན་པ་སུས་བསྟེན་པ། །མ་གུ་ཏ་ནི་
བསྟེན་པ་ཡིས། །ཤིག་རྣམས་ཕུང་བར་གྱུར་ལ་ལྟོས། །ངན་པ་རྣམས་ལ་གྲོས་མི་
533



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
གདབ། །ངན་པ་རྣམས་ལ་གྲོས་བཏབ་ན། །ལེགས་པར་སྨྲས་ཀྱང་ཉེས་པར་འགྲོ། །
སྤྲེའུས་ཀ་ལན་ད་ཀ་ཡི། །ཚང་བཤིག་པ་ཡི་ཚུལ་ལ་ལྟོས། །སྤྱོད་པ་རྣམས་ལ་
བག་ཡོད་བྱ། །བག་མེད་རྒྱུན་དུ་སྤང་བར་བྱ། །གླང་ཆེན་མྱོས་པ་ལྟ་བུ་ནི། །
ནམ་ཡང་བྱ་བ་མ་ཡིན་ནོ། །ཚིག་རྣམས་བརྗོད་འདོད་རྟག་ཏུ་ནི། །ཇི་ལྟར་
བརྟགས་ཤིང་དེ་ལྟར་སྨྲ། །གང་ཞིག་མ་བརྟགས་པར་སྨྲ་བ། །དཔེར་ན་སྨྱོན་
པའི་བསྙོན་ཚིག་བཞིན། །དགོས་པ་མེད་པའི་བརྫུན་ཚིག་ནི། །ནམ་ཡང་བརྗོད་
པར་མི་བྱའོ། །བདག་མི་ཕན་པར་གཞན་གནོད་པ། །དཔེར་ན་ནེ་ཙོའི་བརྫུན་
ཚིག་བཞིན། །བརྫུན་གྱི་ཚིག་རྣམས་བརྗོད་མི་བྱ། །བརྫུན་གྱི་ཚིག་རྣམས་བརྗོད་
བྱས་ན། །མྱུར་བར་གཞན་གྱིས་ཤེས་འགྱུར་ཏེ། །དཔེར་ན་བྱི་ལའི་བརྫུན་ཚིག་
བཞིན། །ཚུལ་འཆོས་སྤྱོད་པར་བྱ་བ་ཡིས། །ཚུལ་འཆོས་སྤྱོད་པ་གང་བྱེད་པ། །
དེ་ནི་བཙུན་པར་མི་འགྱུར་ཏེ། །བྲམ་ཟེ་ན་ཡའི་རྒྱལ་མོ་བཞིན། །མཛའ་བཤེས་
ངན་པའི་ཚིག་མི་མཉན། །མཛའ་བཤེས་ངན་པའི་ཚིག་ཉན་པ། །འདོད་དོན་
མེད་པར་བསླུས་པར་འགྱུར། །དཔེར་ན་རུས་སྦལ་སྤྲེའུ་བཞིན། །གཡོན་ཅན་
ངག་འཇམ་ཚིག་མི་མཉན། །དེ་ཡི་ཚིག་རྣམས་ཉན་བྱེད་པ། །དཔེར་ན་དབང་
པོའི་རྒྱལ་མཚན་གྱིས། །ལྷ་མིན་ལ་སོགས་བསླུས་ལ་ལྟོས། །གནོད་སེམས་ཅན་གྱི་
ཚིག་མི་མཉན། །དེ་ཡི་ཚིག་རྣམས་ཉན་བྱེད་པ། །བདག་ལ་ཕན་པ་མི་འབྱུང་སྟེ། །
ཝ་ནི་སྲེག་པས་ཕུང་བ་བཞིན། །སྡིག་པའི་གྲོགས་པོ་ཡིད་མཐུན་ཞིང་། །དགའ་
བས་སྣ་ཚོགས་ཚིག་བརྗོད་ཀྱང་། །སྡིག་ཅན་དེ་ནི་བདུད་ཡིན་ཏེ། །དཔེར་ན་
གླིང་གི་སྲིན་མོ་བཞིན། །ཕྱུག་པོ་ཀླ་ཀློ་ལ་ཡང་ཡོད། །དཔའ་བོ་དུད་འགྲོ་ལ་ཡང་
534



ཆོས་ཚན་ཉེར་གཅིག་པ། སྐྱེ་བོ་གསོ་ཐིགས།
ཡོད། །དོན་དང་མཐུན་པའི་གཏམ་སྨྲ་བ། །འཇིག་རྟེན་འདི་ན་ཤིན་ཏུ་དཀོན། །
དེ་ཕྱིར་ཡོན་ཏན་དག་ལ་ནི། །སྲོག་དང་བསྡོས་ཏེ་འབད་པར་བྱ། །གང་ཞིག་
ཡོན་ཏན་མི་སློབ་པ། །དེ་ནི་བླུན་པོ་ཕྱུགས་ལྟ་བུ། །ཡོན་ཏན་མེད་པའི་ཁ་ཉིད་
ནི། །ས་ཡི་བུ་ག་དག་དང་མཚུངས། །ཡོན་ཏན་རབ་ཀྱིས་བརྒྱན་པ་ཡི། །ཁ་ནི་
པད་མོ་ཡིད་འོང་ལྡན། །གཞོན་པའི་དུས་སུ་རིག་པ་བསླབ། །ཞོ་འདོད་པ་ནི་
དགུན་ནས་གསོ། །དྲོད་གཤེར་ལྡན་དུས་ས་བོན་གདབ། །འདི་གསུམ་འཕྲལ་དུ་
སྨིན་པའི་རྒྱུ། །ཡོན་ཏན་དག་ལ་འབད་བྱ་ཡི། །འགྱིང་ཚུལ་དགོས་པ་ཅི་ཞིག་
ཡོད། །འོ་མ་མེད་པར་གྱུར་པའི་བ། །དྲིལ་བུ་བཏགས་ཀྱང་ཉོར་མི་འདོད། །
བདག་ལ་ཕུན་སུམ་ཚོགས་བཅས་ཀྱང་། །གཞན་ལ་བརྙས་པར་མི་བྱ་སྟེ། །ཞུན་
མར་ལྟ་བུའི་སེམས་ཀྱིས་སུ། །ཡོན་ཏན་མཐའ་དག་ཁོང་དུ་སྦ། །ཤེས་རབ་ལྡན་
པ་ལུས་ཆུང་ཡང་། །དོར་ཐབས་ཅན་གྱིས་བརྙས་མི་བྱ། །དཔེར་ན་བློ་གསལ་རི་
བོང་གིས། །སེང་གེ་སྲོག་དང་ཕྲལ་བ་བཞིན། །ཀུན་ལ་མཐོན་དམན་མེད་པ་
ཡིས། །ཉི་མ་ལྟ་བུའི་ཕན་བྱས་ན། །ཀུན་གྱི་ལན་རྣམས་ལྡོན་འགྱུར་ཏེ། །བྱི་
བས་གླང་ཆེན་བསླང་བ་བཞིན། །སེམས་ཅན་ཀུན་ལ་ཕན་སེམས་བསྐྱེད། །རེས་
འགའ་རྩྭ་བཞིན་ཞུམ་པར་བྱ། །རེས་འགའ་མེ་བཞིན་འབར་བར་གྱིས། །རེས་
འགའ་གངས་རི་ལྟ་བུར་བྱ། །རེས་འགའ་དམག་ལ་བབ་པ་བཞིན། །གཞན་གྱི་
ཡུལ་ན་གནས་པ་དང་། །གཞན་གྱི་འཚོ་བས་འཚོ་བའི་ཚེ། །ཇི་ལྟ་བུར་ནི་བརྙས་
གྱུར་ཀྱང་། །ཁ་རོག་འདུག་པས་བདེ་བ་འཐོབ། །སྐྱེ་བོ་ངན་པ་ཡུན་རིང་བསྟེན་
བྱས་ཤིང་། །བཟའ་བཏུང་ཞིམ་པ་མང་པོ་བསྟེན་བྱས་ཀྱང་། །དེས་ནི་ངེས་པར་
535



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
གྲོགས་པོ་སྤོང་འགྱུར་ཏེ། །དཔེར་ན་ཁྲོན་པར་ལྷུང་བའི་མི་བཞིན་ནོ། །མི་གང་
བློ་ནི་རྣམ་པར་འགྱུར་བྱེད་པ། །དེ་ཡི་མཛའ་བཤེས་རྟག་པར་མི་འགྱུར་ཏེ། །།
རབ་ཏུ་ཉོན་མོངས་མི་དེ་ཅི་འདྲ་ན། །ཤིང་ཤུན་ཚོན་གྱིས་རས་དཀར་བཙོས་པ་
བཞིན། །གལ་ཏེ་བློ་ལྡན་མཁས་པ་དགྲ་བོ་དག །རབ་ཏུ་མི་དགའ་བར་ནི་བྱེད་
འདོད་ན། །ཚིག་རྩུབ་མི་སྨྲ་རབ་ཏུ་ངག་འཇམ་གྱིས། །དེས་ནི་དེ་ལ་གནོད་པ་
ཆེན་པོར་འགྱུར། །རྒྱ་མཚོ་དང་ནི་རི་རབ་གླིང་ལ་སོགས། །འཇིག་རྟེན་ས་
རྣམས་བདག་གི་ཁུར་མིན་གྱི། །འཇིག་རྟེན་བྱས་པ་མི་གཟོ་གང་ཡིན་པ། །དེ་ནི་
བདག་གི་ཁུར་ཆེན་དག་ཏུ་འབྱུང་། །མི་གང་སེམས་ནི་མི་རྒོད་ཅིང་། །བྱས་པ་
གཟོ་དང་བྱས་པ་ཚོར། །བྱས་པ་ཆུད་གསོན་མི་བྱེད་པ། །དེ་ནི་མཁས་པས་རབ་
ཏུ་བསྔགས། །ཆོས་བདེ་བྱམས་པ་བདེ་བ་སྟེ། །འཇུག་ངོགས་བདེ་བའི་ཆུ་ཀླུང་
བཞིན། །གྲོགས་ལ་འཁུ་བ་མེད་པ་དང་། །ང་སྙེམས་ང་རྒྱལ་ཟད་པ་བདེ། །
ཁེངས་དང་ཟོལ་བྱེད་ང་རྒྱལ་ཆེ། །སྡིག་པའི་གྲོགས་པོ་བསྟེན་པ་དང་། སྟོབས་
ལྡན་རྣམས་ལ་རྒོལ་བྱེད་པ། །དེ་དག་ཡིད་ནི་བདེ་མི་འགྱུར། །དེ་ཕྱིར་ཁེངས་
པར་མི་བྱ་སྟེ། །ཁྲོ་བ་རྣམ་པར་སྤང་བར་བྱ། །ཁེངས་དང་ཁྲོ་བ་འོངས་གྱུར་ན། །
དེ་དག་རྣམས་ཀྱི་གྲགས་པ་འཇིག །གང་ཞིག་རྒན་པོ་བྱིས་པ་ནད་པ་དང་། །
ཉམ་ཆུང་ཐབས་སྐོར་དེ་བཞིན་དམན་པ་དང་། །རྒྱལ་པོས་སྤངས་དང་སྐྱབས་
མེད་པ་དག་ལ། །སྙིང་རྗེ་མེད་པ་དེ་དག་མིར་མི་རུང་། །རང་གི་ཡུལ་འཁོར་
གནས་སྤངས་ཏེ། །གཞན་གྱི་ལྗོངས་སུ་ཕྱིན་པ་ན། །ཚིག་ངན་སོ་སོར་ལྡོག་པ་ལ། །
བཟོད་པ་ཆེན་པོ་བསྐྱེད་པར་བྱ། །དཀའ་ཐུབ་ཚུལ་ནི་བཟོད་པ་ཡིན། །གཙོ་
536



ཆོས་ཚན་ཉེར་གཅིག་པ། སྐྱེ་བོ་གསོ་ཐིགས།
༤
བོའི་ཚུལ་ནི་དཀའ་སྤྱོད་ཡིན། །ཤར་བའི་ཚུལ་ནི་དཀའ་ཟློག་ཡིན། །བུད་མེད་
ཚུལ་ནི་དཀའ་ཐུབ་ཡིན། །དེ་ལྟར་མ་ཡིན་རང་བཞིན་ངན་པའི་མི། །བྱམས་ལ་
ལན་མེད་གཞན་གྱིས་ཕན་བྱས་བརྗེད། །སྡང་བས་གནོད་པ་ཇི་སྙེད་བྱས་གྱུར་
ཀྱང་། །བརྙས་ཐབས་བྱས་པ་དེ་ཡང་ཆུ་བཞིན་འཐུང་། །ཚེ་དང་ལོངས་སྤྱོད་
གཉེན་བཤེས་ཀུན་དར་དཀོན། །དེ་དག་རྒུད་པ་ཤིན་ཏུ་རྙེད་པར་སླ། །དེ་ཕྱིར་
སེམས་ནི་དམས་པར་གྱུར་པའི་ཚེ། །ཁྭ་བཞིན་མི་སྨྲ་ཁ་རོག་འདུག་པར་བྱ། །
གལ་ཏེ་ནོར་མེད་བདག་གི་ཕྱོགས་ཉུང་ལ། །མཛའ་བཤེས་ཕྱོགས་ཀྱི་སྟོབས་ཀྱང་
ཆུང་གྱུར་ཅིང་། །དགྲ་བོའི་ཕྱོགས་ཀྱི་སྟོབས་ཚུལ་ལྡན་པའི་ཚེ། །ཚིག་ངན་མི་སྨྲ་
ཁ་རོག་འདུག་པར་བྱ། །ཡ་རབས་ཚུལ་མེད་ཁེངས་པས་ཤིན་ཏུ་ང་རྒྱལ་ཆེ། །
གཡོ་སྒྱུ་དད་མེད་ཁྲ་བཞིན་ཤིན་ཏུ་མུ་ཅོར་སྨྲ། །གཟུ་ལུམས་ཕྲག་དོག་བརྐམ་
དང་ཁྲེལ་མེད་ངོ་ཚ་བྲལ། །མི་དེ་བུར་གྱུར་ཀྱང་ནི་གཞན་བཞིན་སྤང་བར་བྱ། །
དེ་ལྟ་བུ་ཡི་དམན་ཞིང་ངན་པ་དེ། །མཐོན་པོའི་སར་མི་དྲང་ཞིང་དེར་མི་
བཞག །ས་དེར་བཞག་ཀྱང་དྲེགས་དང་ཁེངས་མི་ཐུབ། དཔེར་ན་པགས་པ་
སྔོན་པོའི་ཝ་བཞིན་ནོ། །སྐྱེ་བོ་རྨོངས་པ་འགའ་ཞིག་ནི། །ལོག་པའི་ཆོས་ལ་རབ་
ཞེན་པས། །འདོད་པའི་དོན་དེས་བསླུས་འགྱུར་ཏེ། །རུས་སྦལ་སོ་ཡིས་བྱ་བསླུས་
བཞིན། །རབ་ཏུ་མི་གཟོའི་སྐྱེ་བོ་རྣམས། །སྡུག་བསྔལ་འབྱུང་བའི་རྒྱུ་དག་ལ། །
དང་བླངས་དོན་དུ་གཉེར་བྱེད་པ། །གཅན་གཟན་གལ་སྒོར་བཅུག་པ་བཞིན། །
དྲེགས་པ་ལོག་པ་འགའ་ཞིག་ནི། །རང་གི་སྐྱོན་རྣམས་མ་བསམ་པར། །ཡོན་
ཏན་ཕྲ་མོས་རབ་མགུ་བ། །ཁྲོན་པའི་སྦལ་པ་ཇི་བཞིན་ནོ། །རྨོངས་པ་ལོང་བ་
537



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
=
འགའ་ཞིག་ནི། །ཆོས་ཀྱི་དེ་ཉིད་མ་རྟོགས་པར། །ལོག་པའི་ཆོས་ཀྱིས་རབ་མགུ་
བ། །བླུན་པོ་ནོར་བུ་ལེན་པ་བཞིན། །ཤིན་ཏུ་བླུན་པོ་ལ་ལ་དག །འཆི་བའི་
རྣམ་པ་རབ་བརྗེད་ནས། །བྱ་བ་མང་པོ་རྩོམ་བྱེད་དེ། །བདུད་ཀྱིས་བསླུས་པར་
རིག་པར་བྱ། །འགྲོ་བ་བཟང་པོ་བཟང་མོ་ལ། །གང་ཞིག་རབ་ཏུ་ཆགས་བྱེད་པ། །
སྲོག་ཆགས་མེ་ལ་མཆོང་བ་བཞིན། །འདོད་པས་ཕུང་བར་འགྱུར་བ་ཡིན། །རྟ་
དང་མ་ཧེ་གླང་པོ་སོགས། །འགའ་ཞིག་དེ་ལ་ཆགས་བྱེད་པ། །འདོད་པ་ཅན་གྱི་
སྐྱེས་བུ་ཡིས། །རྨི་ལམ་ནོར་རྙེད་བསླུས་པ་བཞིན། །སྡིག་པའི་ལས་ལ་རབ་
དགའ་ཞིང་། །དགེ་བ་དྲན་པར་མི་བྱེད་ལ། །འཇིག་རྟེན་དག་ལ་རབ་ཏུ་ཆགས། །
དུག་དང་འདྲ་བའི་སྐྱེས་བུ་དེས། །འདིར་ཡང་སྡུག་བསྔལ་ཆེན་པོ་ཅན། །ཕྱི་མ་
མནར་མེད་རབ་ཏུ་འཇིགས། །བར་དོའི་སྲིད་པར་ལས་རྣམས་དྲན། །གསལ་
བའི་མེ་ལོང་རབ་འཇིགས་པས། །ལས་ཀྱི་དགེ་སྡིག་རྣམ་པར་འཕྱེ། །རང་འདོད་
གནས་སུ་གནས་དབང་མེད། །མི་འདོད་པ་རུ་རྣམ་པར་འཁྲིད། །ལས་ཀྱི་རྒྱུ་
འབྲས་མི་སླུ་བ། །ཁོ་བོས་མཐོང་གི་རྣམ་པ་འམ། །གཞན་ཡང་རབ་ཏུ་གྲངས་
མང་ལྟོས། །དེ་ཕྱིར་དམ་པའི་སྐྱེ་བོ་རྣམས། །རྒྱུན་དུ་འཆི་བ་དྲན་པར་བྱ། །
རང་གིས་ཅི་བྱས་ལས་རྣམས་བགྲང་། །ཡུད་ཙམ་པ་ཡི་ཚེ་འདི་ལ། །ཐང་ཅིག་
འདུག་པའི་བློ་ཅན་དེ། །དེ་ནི་ཤིན་ཏུ་འཁྲུལ་པ་སྟེ། །མཁའ་འགྲོ་མ་ཡི་རྫུ་འཕྲུལ་
བཞིན། །དེ་ཕྱིར་རྟག་པའི་སེམས་མི་བསྐྱེད། །ངན་སོང་གསུམ་པོ་དྲན་པར་བྱ། །
སྲོག་གཅོད་ལ་སོགས་ལུས་ཀྱི་ནི། །ཉེས་པ་རྣམ་པར་བསྡམ་པར་བྱ། །བརྫུན་
སོགས་ངག་གི་ཉེས་པ་དང་། །མ་ལུས་པ་ནི་བསྡམ་པར་བྱ། །དེ་བཞིན་ཡིད་ཀྱི་
538



ཆོས་ཚན་ཉེར་གཅིག་པ། སྐྱེ་བོ་གསོ་ཐིགས།
ཉེས་པ་ཡང་། །མ་ལུས་རབ་ཏུ་བསྡམ་པར་བྱ། །དེ་ནི་སྐྱེས་བུ་དམ་པའི་ཚུལ། །
རབ་ཏུ་ཚ་ཞིང་གྲང་བ་ཡི། །དམྱལ་བ་ཉི་མ་གཅིག་བཞིན་དྲན། །བཀྲེས་སྐོམ་
དག་གིས་རིད་པ་ཡི། །ཡི་དྭགས་དག་ཀྱང་དྲན་པར་བྱ། །རྨོངས་པའི་སྡུག་
བསྔལ་རབ་མང་བའི། །བྱོལ་སོང་བལྟ་ཞིང་དྲན་པར་བྱ། །དེ་རྒྱུ་རྣམ་སྤང་བདེ་
རྒྱུ་སྤྱད། །ཐོབ་དཀའ་འཛམ་གླིང་མི་ཡི་ལུས། །དེ་ཐོབ་དུས་སུ་ངན་སོང་རྒྱུ། །
རབ་ཏུ་བསྒྲིམས་ཏེ་གཅད་པར་བྱ། །འདིར་བདག་མི་ཡི་ལུས་ཐོབ་ནས། །ཕྱི་
མར་སྨོན་ལམ་འདེབས་བྱེད་པ། །དེ་ནི་བླུན་པོ་ལེ་ལོ་ཅན། །ངན་སོང་གནས་སུ་
རབ་འགྱོད་དེ། །གྲོ་བཞིན་སྐྱེས་ཀྱིས་རྡོ་འཇོག་གི། །ཡི་དྭགས་མཐོང་བ་ཇི་
བཞིན་ནོ། །འདི་ཡི་ཚེ་ནི་མ་ངེས་པས། །དི་རིང་སང་ངམ་ཟླ་བ་འམ། །ལོ་ཡི་
རྣམ་པས་འཆི་འགྱུར་ཏེ། །དེ་ཕྱིར་དགེ་ལ་བརྩོན་པར་བྱ། །དམ་པའི་ཆོས་ལ་
རབ་འཇུག་ན། །རིགས་དང་བྲན་མོ་ལྟ་བུ་དང་། །འཁོར་ལོས་སྒྱུར་བའི་རྒྱལ་པོ་
ཡང་། །བྲན་མོ་བཙུན་པར་ཐུབ་པས་གསུངས། །དམ་པའི་ཆོས་ལ་མི་འཇུག་
ཅིང་། །འཇིག་རྟེན་ཁྲེལ་ལ་མི་སྲུང་བ། །ཤིན་ཏུ་སྨད་ཅིང་བཤུང་འགྱུར་ཏེ། །
བི་ར་ལི་བའི་དཀའ་ཐུབ་བཞིན། །རི་བྲག་འདོམ་གང་སོགས་ཡོད་ཟབས། །དེ་
ལའང་རབ་ཏུ་སྲུང་བྱེད་ན། །ཤིན་ཏུ་གཏིང་མེད་གྱུར་པ་ཡི། །གཡང་སར་ལྟུང་
བ་ཅིས་མི་སྲུང་། །ཡུངས་འབྲུ་ཙམ་གྱི་རྨ་ཁུང་ཡང་། །ཤིན་ཏུ་བསྒྲིམས་ཏེ་འཆོས་
བྱེད་ན། །འཚོ་མེད་ཚལ་པར་གས་པ་ཡི། །རྨ་དེ་ཅི་ཕྱིར་འཆོས་མི་བྱེད། །ཉིན་
པར་འགའ་ཟུང་ཙམ་དུ་ཡང་། །ཟས་སྐོམ་གྱིས་དབུལ་མི་བཟོད་ན། །བར་གྱི་
བསྐལ་པ་ལ་སོགས་སུ། །ཟས་སྐོམ་མི་བརྒྱོང་ཅི་ཕྱིར་བཟོད། །རང་ལུས་དག་ལ་
539



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
-
ཚེར་མ་ཡི། །རྩེ་མོའང་བཟོད་པར་མི་འགྱུར་ན། །གཞན་གྱི་ལུས་ལ་མཚོན་དག་
གིས། །སྲོག་དང་འབྲལ་བ་ཅི་ཕྱིར་བཟོད། །རྨ་འབུ་དུག་སྲིན་ཤིང་སྲིན་དང༌། །
ས་བོན་མྱུ་གུ་སྡོང་སྐྱེས་མེ། །དེ་བཞིན་ངན་པའི་མི་རྣམས་ནི། །རང་རྟེན་ཁོ་ན་
ཕུང་བ་བསྒྲུབ། །ཕྱི་མ་ཤེས་པ་མཛངས་པའི་ཚུལ། །ཉོན་མོངས་དགྲ་ཐུབ་དཔའ་
བོའི་ཚུལ། །ཆགས་པ་མེད་པ་ཆོས་བྱེད་ཚུལ། །མཁས་པའི་ཚུལ་ནི་རྟོགས་པ་
ཡིན། །རྟོགས་པའི་ཚུལ་ནི་བྱེད་པ་ཡིན། །སྐྱོ་བ་མེད་པ་སྦྱིན་པའི་ཚུལ། །ཚུལ་
ཁྲིམས་ཚུལ་ནི་མ་དཔྱས་པ། །བཟོད་པའི་ཚུལ་ནི་ཆོས་ཉིད་ཤེས། །བརྩོན་འགྲུས་
ཚུལ་ནི་འཆི་བ་དྲན། །བསམ་གཏན་ཚུལ་ནི་གཡེང་མེད་ཡིན། །རྣམ་པར་འབྱེད་
ཤེས་ཤེས་རབ་ཚུལ། །སངས་རྒྱས་འདོད་པ་དད་པའི་ཚུལ། །རྟོག་པ་ཆུང་བ་
རྣལ་འབྱོར་ཚུལ། །ཟང་ཟིང་གཉེན་བྲལ་སྒོམ་མཁན་ཚུལ། །ཕན་སེམས་ཆེ་བ་
སྒྲིན་པའི་ཚུལ། །དྲང་པོའི་ཚུལ་ནི་མི་སླུ་བ། །བག་ཡོད་ཉམ་ང་མེད་པ་ནི། །དེ་
ནི་རྒྱལ་པོའི་ཚུལ་དུ་བཤད། །དེ་ལྟའི་ཚུལ་དང་མི་ལྡན་ལ། །དམན་ཞིང་སྨད་
པའི་ཚུལ་བྱེད་པ། །ལས་ཀྱི་རྒྱུ་འབྲས་མི་སླུའི་ཚུལ། །འོག་གི་ཚུལ་ནི་འདི་ཡིན་ནོ། །
ཡོན་ཏན་ལྡན་ལ་སེར་སྣས་བཅིངས། །བསླངས་ན་ཁྲོ་བ་དང་བཅས་པ། །སྡུག་
བསྔལ་ཆེན་པོས་ནོན་འགྱུར་ཏེ། །ཤུ་མ་ར་ཡི་མི་སྡུག་བཞིན། །མཉམ་སོགས་
དག་ལ་ཕྱག་མ་དོག །འདིར་ཡང་སྡུག་བསྔལ་ཆེ་འགྱུར་ལ། །ཕྱི་མར་རྣམ་སྨིན་
ཆེ་འགྱུར་ཏེ། །དཔེར་ན་གཞོན་ནུ་ཝ་དང་འདྲ། །དྲེགས་མེད་ཤིན་ཏུ་དུལ་བར་
བྱ། །ཀུན་ལ་གསོང་པོར་སྨྲ་བར་བྱ། །ཁྲོ་མེད་ང་རྒྱལ་སྤང་བར་བྱ། །ཀུན་ལ་
འཛུམ་ཞིང་དྲང་པོར་སྨྲ། །དོན་མེད་ཅ་ཅོ་སྨྲ་མི་བྱ། །འདུ་བ་མང་པོའི་སར་མི་
540



ཆོས་ཚན་ཉེར་གཅིག་པ། སྐྱེ་བོ་གསོ་ཐིགས།
འགྲོ། །ཆང་སོགས་མྱོས་པ་བཏུང་མི་བྱ། །ཅི་འདོད་སྦྱིན་པ་གཏང་བར་བྱ། །
བཤེས་མེད་མི་ལ་བྱམས་པར་བྱ། །དགེ་བའི་ཆོས་ལ་བརྩོན་པར་བྱ། །ཁྲིམས་
སོགས་བླངས་ལ་བསྲུང་བར་བྱ། །དེ་ལྟར་བྱས་ན་མང་པོའི་མི། །ངང་གིས་བདེ་
བ་ཐོབ་པར་བྱེད། །ད་ནི་ཤིན་ཏུ་ངན་པའི་མིས། །རྒྱལ་བའི་བསྟན་པ་ནུབ་ཏུ་ཉེ། །
ད་ནི་མ་བསྔགས་ངན་སྤྱོད་དང་། །ལོག་པར་ལྟ་བ་ངན་པའི་མི། །རྨོངས་པ་
དག་གིས་བཅོམ་ལྡན་གྱི། །བསྟན་པའི་ལྗོན་ཤིང་བཅད་ཀྱིས་མེད། །ད་ནི་སྙིང་
རྗེ་མེད་པ་ཡིས། །ཆོས་ལུགས་བོར་ཞིང་རང་བཟོ་བྱེད། །བརྐམ་ཆགས་ཕ་རོལ་
མི་མཐོང་བས། །བསྟན་པའི་རྒྱལ་མཚན་བསྩལ་གྱིས་མེད། །ད་ནི་གདུལ་དཀའ་
ངོ་ཚ་མེད། །སྡིག་ལ་དགའ་ཞིང་ཚུལ་འཆོས་བྱེད། །སྡིག་ཅན་རྣམས་ཀྱིས་ཐུབ་
པ་ཡི། །བསྟན་པའི་ཟམ་པ་བཅག་གིས་མེད། །ད་ནི་མགོ་བྲེགས་ཉམས་མི་ལེན། །
སྤྱོད་འཆལ་སྨད་པ་ལུས་ལ་འཆོས། །ངན་གཡོ་ཅན་གྱིས་ཐུབ་པ་ཡི། །བསྟན་
པའི་ཚོང་དུས་བཅོམ་གྱིས་མེད། །ད་ནི་ཁྲོ་དང་ང་རྒྱལ་དང་། །རྒྱགས་ཆོས་བྱེད་
ཅིང་རྙེད་ལ་ཞེན། །སྡིག་པ་སྣ་ཚོགས་བྱེད་པའི་མིས། །ཆོས་ཀྱི་གྲུ་བོ་བཅག་གིས་
མེད། །ད་ནི་ཐུབ་པའི་བསྟན་པ་ཡང་། །ཅུང་ཟད་ཙམ་ཞིག་ལུས་པར་ཟད། །
ཐུབ་པའི་བསྟན་པ་གངས་ཆེན་མཚོ། །རིང་པོར་མི་ཐོགས་སྐམ་པར་འགྱུར། །
སེང་གེའི་སྒྲ་ཡི་བསྟན་པ་ནི། །དུས་ཀྱི་འཁོར་ལོས་རབ་བཅོམ་ནས། །མྱུར་བ་
ཉིད་དུ་འཇིག་པར་འགྱུར། །གང་དག་འདི་འདྲའི་དུས་བབ་ཚེ། །བདེ་འདོད་
རྣམས་ཀྱིས་ཕན་པའི་དོན། །དེ་ནི་ལེགས་པར་བརྟག་པའི་རིགས། །དུས་ཀྱི་
འཁོར་ལོ་ངན་བྱེད་པ། །མ་རབས་ཤེས་རབ་འཆལ་པ་དང་། །ཚུལ་ཅན་དག་



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
དང་སྟེན་མི་ཤེས། །ཉེས་པ་བསྟེན་ཞིང་ཚུལ་ཁྲིམས་སྤང་། །དབེན་པས་འཇིགས་
ཤིང་འདུ་འཛི་འདོད། །མི་མཁས་བསླབ་ཉེས་སློབ་དཔོན་ནོར། །གདུག་རྩུབ་ང་
རྒྱལ་བརྙས་པ་ཆེ། །ངན་པའི་མི་ལ་ཡིད་རྟོན་པས། །སངས་རྒྱས་བསྟན་པ་མ་
རུང་བྱས། །ཞི་ཞིང་བདེ་བའི་དུས་ནི་ཟད། །གདུག་རྩུབ་མི་བཟད་དུས་ནི་བྱུང་། །
ཤེས་རབ་ཅན་གྱི་མི་རྣམས་དང་། །དཔང་གྱུར་སྐྱེ་བོ་རྣམས་ནི་ཟད། །དེ་ལྟའི་
དུས་རྣམས་བྱུང་བའི་ཚེ། །རང་གི་ཡུལ་འཁོར་གནས་སྤངས་ཏེ། །གཞན་གྱི་
ལྗོངས་སུ་ཕྱིན་ནས་སུ། །དེར་ཡང་ནགས་འདབ་དབེན་པ་རུ། །སྨྲ་བ་བསྙུངས་
ཏེ་གནས་པར་བྱ། །དཀར་པོའི་ཆོས་རྣམས་ཡིད་ལ་མི་འཇོག་སྐྱེ་བོ་རྣམས་ལ་ནི། །
མི་ཆོས་ཕུལ་དུ་བྱུང་བ་ཡིད་ལ་འཇོག་པ་ཉིད་ལ་ནི། །ཅུང་ཞིག་དགེ་བར་འགྱུར་
སྙམ་ནས་ནི་འདི་རྣམས་བྲིས་པ་ཡིན། །དགེ་བས་བླུན་པོ་མ་ལུས་གྲོལ་ཞིང་ཡུན་
དུ་གནས་པར་ཤོག །
ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བ། སློབ་དཔོན་འཕགས་པ་
ཀླུ་སྒྲུབ་ཀྱི་ཞལ་སྔ་ནས་མཛད་པ་རྫོགས་སོ།། །།
རྒྱ་གར་གྱི་མཁན་པོ་ཤཱི་ལེནྡྲ་བོ་དྷི་དང་། ཞུ་ཆེན་གྱི་ལོ་ཙཱ་བ་བན་དེ་ཡེ་ཤེས་སྡེས་
བསྒྱུར་བའོ།། །།
542



ཆོས་ཚན་ཉེར་གཉིས་པ།
༄༅། །ཚིགས་སུ་བཅད་པའི་མཛོད་ཅེས་
བྱ་བ་བཞུགས་སོ། །
༄༅། །རྒྱ་གར་སྐད་དུ། །གཱ་ཐཱ་ཀོ་ཥ་ནཱ་མ། བོད་སྐད་དུ། ཚིགས་སུ་བཅད་པའི་
མཛོད་ཅེས་བྱ་བ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །གང་
ཞིག་རྣམ་པ་ཐམས་ཅད་དུ། །ཡོན་ཏན་ཀུན་ལྡན་སྐྱོན་སྤངས་ཤིང་། །ས་ཀུན་
སྐྱོང་བ་གང་ཡིན་ལ། །དེ་ལ་རྟག་ཏུ་ཕྱག་འཚལ་ལོ། །ཡོན་ཏན་སྐྱོན་དང་གློ་བུར་
མཉམ། །འདི་ཉིད་འཇིག་རྟེན་གོམས་པ་སྟེ། །ངང་གིས་བྱ་རྒོད་དུར་ཁྲོད་དང་། །
ངང་པ་མཚོར་འབབ་ཇི་བཞིན་ནོ། །འགྲོ་བ་མི་སྲུན་དུས་ཀུན་དུ། །སྐྱེ་བོའི་ཡོན་
ཏན་འཆབ་པར་བྱེད། །རིགས་བཟང་པོ་ཡི་རིན་ཆེན་དག །ཀུན་གྱི་དོན་དུ་སྦ་
བ་བྱེད། །སེམས་ཅན་སྐྱོན་དང་འདྲེས་ན་ཡང་། །ཡོན་ཏན་ལྡན་པས་ཡོན་ཏན་
བླང་། །ཆུ་ལས་འོ་མ་འབྱེད་པ་ཡང་། །ངང་པ་ལས་གཞན་སུ་ཡིས་ཤེས། །མི་
སྲུན་འགྲོ་ལ་འཚེ་བ་དང་། །སྐྱེས་མཆོག་ཕན་འདོགས་ངོམས་པ་མེད། །མུན་
པས་ས་སྟེང་སྣང་བ་མིན། །ཉི་མས་རྟག་ཏུ་གསལ་བར་བྱེད། །མི་སྲུན་གཞན་ལ་
གནད་གཅོད་ཚིག །འཕེན་མཁས་དེ་ནི་རིགས་སྨྲ་མིན། །འདི་ལྟར་དུག་ནི་
གནོད་ནུས་ཀྱི། །དེ་ནི་ཕན་པར་བྱེད་མི་ནུས། །སྐྱེ་བོ་དམ་པ་རབ་བསྒྲིམས་ཏེ། །
543



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
གཞན་གྱི་སྐྱོན་སྦེད་སྨད་རིགས་མཚུངས། །འོན་ཀྱང་འདི་གཉིས་ཁྱད་ཡོད་དེ། །
སྐྱེས་མཆོག་སྦེད་ཀྱི་སྨད་རིགས་སྨྲ། །གཡོ་སྤྱོད་སྐྱེ་བོས་རབ་གཙེས་ན། །ལྷག་
པར་དེས་པ་དྲན་པར་འགྱུར། །འཇིག་རྟེན་ཉི་མས་རབ་གདུངས་ན། །ལྷག་པར་
ཟླ་བ་མངོན་པར་འདོད། །ངན་པ་ཕ་རོལ་འབྱེད་བརྩོན་ལྟར། །སྐྱེ་བོ་དམ་པ་
སྣུམ་དེ་བཞིན། །ཁབ་ཀྱིས་རིམ་གྱིས་ཕུག་པ་ཡི། །བུ་ག་སྐུད་པས་འགོག་པར་
བྱེད། །ཕ་རོལ་གཙེས་མཐོང་ངན་པ་དག །དགའ་བར་འགྱུར་གྱི་སྟོད་རིགས་
མིན། །ལྕགས་ལས་བྱས་པའི་མཚོན་ཆ་དག །ཕལ་ཆེར་གཡུལ་ངོར་སྤྱོད་པ་
བཞིན། །སྐྱེ་བོ་ངན་པས་སྨད་པར་ཤེས། །སྐྱེ་བོ་དམ་པས་ལེགས་བསྔགས་ཤེས། །
དགུན་གྱི་དུས་ན་སྐམ་པར་བྱེད། །དཔྱིད་ཉིན་ནགས་ཚལ་ཁ་ཡང་འབུ། །སྣོད་
དག་ལྷག་པར་འདུག་པ་ཡང་། །འཚེ་ཁེངས་རྩུབ་པའི་རང་བཞིན་གྱི། །དུས་ན་
བདག་ཉིད་ཆེན་པོ་བས། །སྤྱི་རྟོལ་ཅན་དག་ཕལ་ཆེར་བཀུར། །དམ་པ་སྡིག་པ་
ཆུང་ཡང་སྤོང་། །ངན་པ་རྣམས་ནི་ཆེ་ཡང་མིན། །མིག་ནི་རྡུལ་ཡང་འཛེམ་པར་
བྱེད། །ལག་པ་མེ་ལྕེར་རེག་པར་བྱེད། །སྨད་རིགས་གོ་འཕང་བསྟོད་དྲགས་
དང༌། །གཞུང་ངན་ཕན་བཏགས་མི་སེམས་ཏེ། །གྱེན་དུ་མི་གཙང་ཟས་གཏོར་
ན། །ཐོག་མར་མགོ་ལ་འབབ་པར་འགྱུར། །རིགས་ཤིང་འོས་པའི་འགྲོན་པོ་ལ། །
དཔྱང་ཐག་བཅད་པ་འབྱུང་འགྱུར་གྱི། །ཐང་སྐྱེད་བཟང་པོ་མ་ཡིན་ཏེ། །མི་
སྲུན་པ་ཡི་སྐྲ་སེན་བཞིན། །མཆོག་ལས་མཆོག་དག་སྐྱེ་བ་དང་། །དམན་ལས་
དམན་སྐྱེད་དེ་རིགས་ཏེ། །ཕུག་ལ་བརྟེན་ནས་མུན་པ་དང་། །ཐང་ལ་ཟླ་ཟེར་
འབབ་པར་བྱེད། །ངན་པ་ཇི་ལྟར་འཕང་མཐོ་ཡང་། །རིགས་ལྡན་རྒུད་པས་
544



ཆོས་ཚན་ཉེར་གཉིས་པ། ཚིགས་སུ་བཅད་པའི་མཛོད།
ཟིལ་གྱིས་གནོན། །རིགས་ལྡན་ནོར་བུ་ཉམས་མདུན་དུ། །བཅོས་མའི་ནོར་བུས་
གཟི་མ་བྱིན། །ཡོན་ཏན་ལྡན་པའི་གྲགས་པ་དག །ཕྱོགས་བཅུར་གྲགས་པས་སྒྲ་
གྲགས་ཚུལ། །གཡའ་དང་ལྡན་པའི་མེ་ལོང་གིས། །གཟུགས་བརྙན་བྱུང་ལ་
དགའ་བ་མེད། །ཉི་མ་རྒྱ་མཚོར་ནུབ་པ་དང༌། །ཟླ་བ་བྲི་ཡང་གཞན་མི་འགྱུར། །
ཡོན་ཏན་ལྡན་པ་རྒུད་གྱུར་ཀྱང་། །ནམ་དུའང་ཆེ་བ་ཉིད་མི་ཉམས། །ཚེ་དང་
ལང་ཚོ་དག་དང་ནི། །མེ་ལྕེའི་རྩེ་དང་ཆུ་རྒྱུན་གྱི། །འདས་པ་ཕྱིར་ནི་ལྡོག་པ་
མེད། །མི་སྲུན་གོ་འཕང་དེ་བཞིན་ནོ། །མི་རིགས་ཞེན་པའི་མི་སྲུན་དག །
རིགས་པའི་གཞི་ལ་གནས་པ་མེད། །རུལ་པའི་རོ་ལ་ཟ་བས་ཀྱང་། །ཙན་དན་
སྡོང་པོ་སྤོང་བར་བྱེད། །ངན་པ་བདག་བསྟོད་རང་བཞིན་གྱི། །ལྷན་ཅིག་སྐྱེས་
པ་འདོར་མི་སྲིད། །ཟླ་བ་ཚེས་ན་ངེས་པར་ནི། །དབང་ཕྱུག་ཆེན་པོའི་སྤྱི་བོར་
ཐོགས། །ཕལ་པ་དག་ནི་རླུང་བཞིན་དུ། །གཞན་གྱི་དྲི་ཡི་རྗེས་སུ་འབྲང་། །
སྐྱེས་བུ་དམ་པ་ཉི་ཟེར་བཞིན། །སྐྱོན་གྱིས་རྟག་ཏུ་གོས་པ་མེད། །ཁྲིམས་ལྡན་
གཞན་ལ་གནོད་སྤངས་པ། །རྣམ་ཤེས་སྤངས་ཀྱང་དགའ་བར་བྱེད། །རྒྱུད་དང་
བྲལ་བའི་དབང་པོའི་གཞུ། །ས་དང་ནམ་མཁའི་རྒྱུན་དུ་འགྱུར། །མི་སྲུན་གང་
ཞིག་ཆེ་བདག་གང་། །རིགས་ལྡན་དེས་གང་རྒུད་པ་གང་། །འབྱོར་པ་མི་འདྲ་
བྱེད་པ་འདི། །རང་བཞིན་བླུན་པོ་ཅིས་མི་གདུང་། །བདག་ཉིད་ཆེན་པོས་སྨད་
རིགས་དག །ཡོངས་བཟུང་ཤིན་ཏུ་སྐྱེད་ཀྱང་འབྱུང་། །བཟོ་བོ་མཁས་པས་ཤེལ་
སྦྲམ་ཡང་། །ཚོན་གྱིས་བསྒྱུར་ན་ནོར་བུར་སྣང་། །ཁ་ཅིག་སྨྲ་བ་ལྷུར་ལེན་ཏེ། །
ཁ་ཅིག་མི་སྨྲ་དོན་ཡང་སྒྲུབ། །འདམ་བུའི་མེ་ཏོག་འབྲས་བུ་མེད། །སྟར་ཀའི་
545



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
-
འབྲས་བུ་མེ་ཏོག་མེད། །ཡོན་ཏན་དྲང་བས་མི་ཆོག་སྟེ། །སྐྱེ་བོའི་གྱ་གྱུ་སྐྱོན་མིན་
ནོ། །མདའ་དྲང་བས་ནི་གསོད་པར་བྱེད། །ཕུབ་ནི་འཁྱོག་སྟེ་ལུས་ཀྱང་སྲུང་། །
ཤིན་ཏུ་གཏུམ་ཡང་དྲང་བ་བདམ། །ངན་གཡོ་ཕུབ་མེ་རྩྭས་གཡོགས་མིན། །སོ་
གའི་སྤྲིན་མེད་ཉི་མ་བས། །སྤྲིན་གྱིས་མི་གསལ་ཤིན་ཏུ་སྲེག །དཔལ་འགོ་ན་ནི་
བླུན་པོ་ཡང་། །ཤེས་རིག་གསལ་བའི་སྐྱེས་བུར་འགྱུར། །ལང་ཚོས་རྒྱགས་པའི་
འདོད་ལྡན་དག །འཇོ་བ་སྒེག་པ་སྟོན་པར་བྱེད། །ཞི་བ་ཡི་ནི་ལུས་ཅན་ལས། །
འཇིགས་པ་མི་འབྱུང་ངེས་མེད་དེ། །མར་མེའི་རྩེ་མོ་དཀར་བ་ལས། །དུད་པ་
ནག་པོ་ཅིས་མི་འབྱུང་། །འཇིགས་འབྱུང་གཅིག་ཏུ་མ་ངེས་ཏེ། །འཇིགས་བྱེད་
ཆེན་པོ་ཞིག་པའི་གཟུགས། །ཞི་བའི་ཆེད་དུ་ཅིས་མི་འགྱུར། །ཡོན་ཏན་ཆུ་ཡིས་
མི་མཛའ་བའི། །འགྲོ་བའི་མེ་འཇིལ་སྐྱོན་ཕུབ་མིན། །སྣང་བ་ཁོ་ནས་མུན་པ་ནི། །
སེལ་འགྱུར་མིན་ནམ་མུན་པས་མིན། །བླུན་པས་དོན་འགྲུབ་གང་ཡིན་པ། །དེ་
ནི་བྱ་རོག་ཏ་ལར་མཚུངས། །སྲིན་བུས་ཤིང་དག་ཟོས་པའི་རྗེས། །སྟེས་དབང་
ཡི་གེ་སྣང་བ་བཞིན། །སྐྱེ་བོ་ཡོན་ཏན་ལྡན་པ་དག །མཁོ་བའི་སྒོ་ནས་ཕལ་ཆེར་
ཉམས། །ནེ་ཙོ་ཚིག་གསལ་སྨྲ་བ་ཡང་། །གཟེབ་ཀྱི་སྤྱིལ་བུས་སྲུང་བར་འགྱུར། །
གདུལ་བར་བླ་བའི་དགྲ་དག་ཀྱང་། །སེམས་ཅན་ཆེས་བསྟེན་གདུལ་བར་དཀའ། །
ཆུ་ཐིགས་མཚོ་ནང་ལྷུང་བ་དག །ཉི་མས་སྐེམས་པར་མི་ནུས་སོ། །བདག་ཉིད་
བརྩམས་པ་མཐར་ཕྱིན་པའང་། །ཡང་ན་མ་བརྩམས་རྩོམ་མི་བྱེད། །གང་དུ་
ཐོག་བབ་འཇོམས་བྱེད་ཅིང་། །ཡང་ན་འབབ་པར་མི་བྱེད་དེ། །རྟོགས་པར་བླ་
ཡང་བླུན་པོས་ནི། །ཡོན་ཏན་སྐྱོན་དག་འབྱེད་མི་ནུས། །སྐྱེ་བོ་མིག་ནི་ལོང་བ་ལ། །
546



ཆོས་ཚན་ཉེར་གཉིས་པ། ཚིགས་སུ་བཅད་པའི་མཛོད།
，
སྣང་བ་དང་ནི་མུན་པར་མཚུངས། །འགྲོ་བ་གནོད་ལས་སྣོད་སྨད་དེ། །རྟག་ཏུ་
རོ་གཅིག་འབབ་པའི་ཆར། །སྦྲུལ་ཁར་བབ་ན་དུག་ཏུ་འགྱུར། །ཉ་ཕྱིས་ཁར་
བབ་མུ་ཏིག་འགྱུར། །བླུན་པོ་ཕལ་ཆེར་ཐུབ་ཆོད་བྱེད། །མཁས་པ་དེ་ལྟ་མ་ཡིན་
ནོ། །ཆུ་ནང་ཟླ་བའི་གཟུགས་བརྙན་ནི། །བྱིས་པ་ལས་གཞན་སུ་ཞིག་འཛིན། །
ཅུང་ཟད་མི་མཐུན་བྱས་པའི་རྒྱུས། །སེམས་ཡང་བ་དག་ལྷག་པར་ཁྲོ། །རླུང་
གིས་བདས་པའི་རྡུལ་ཕྲན་ཡང་། །ཤིན་ཏུ་ཐག་རིང་འཐུལ་བར་བྱེད། །ཡོན་
ཏན་ཅན་ལ་མི་སུན་དག །ཐིབས་ནོན་བརྙས་ཐབས་སྣ་ཚོགས་བྱེད། །རྩྭ་ཤིང་ཆུ་
བོའི་སྟེང་ན་འཕྱོ། །རིན་པོ་ཆེ་དག་མ་ཡིན་ནོ། །བློ་དང་ལྡན་པས་རྒུད་པ་ལས། །
བསླང་བར་ནུས་ཀྱི་ཕལ་པས་མིན། །ཤ་ར་བྷ་ཡིས་དབུགས་རྔུབས་པས། །ཁྲོན་
པའི་ཆུ་ནི་འཐུང་བར་བྱེད། །ཡུན་རིང་འདྲིས་པའི་ཡོན་ཏན་ལ། །ལུས་ཅན་
དག་ནི་སྐྱོ་བ་སྐྱེ། །ཤིན་ཏུ་ངོམས་པར་ཆུ་འཐུངས་ནས། །དེ་ཉིད་ཡོངས་སུ་སྤོང་
བར་བྱེད། །ཐབས་དང་བྲལ་བར་བྱེད་པ་ན། །དམ་པས་ཀྱང་ནི་དོན་མི་འགྲུབ། །
གཞུ་ནི་ལོག་པར་འགེངས་པའི་མིས། །མདའ་དྲང་འཕེན་ལ་ཕོག་མི་འགྱུར། །
མི་དག་གོ་འཕང་མཐོ་རྙེད་ན། །ཕལ་ཆེར་དེ་ན་རྨོངས་པར་འགྱུར། །རི་རྩེ་མཐོ་
ལ་འདུག་པས་ཀྱང་། །གཤོང་ཡང་ཐང་དང་འདྲ་བར་མཐོང་། །ཁ་ཅིག་ཡོན་
ཏན་མེད་འཁོར་ནའང་། །དམ་པ་འཁོར་བ་སྤོང་མི་བྱེད། །ཟླ་དཀྱིལ་ལ་བརྟེན་
ར་རི་ཡི། །ལྷན་ཅིག་སྐྱེ་ཞིང་འགྲིབ་པ་བཞིན། །བདག་ཉིད་ཆེ་ལ་རྒུད་དུས་
སུའང་། །ལྷག་པར་མཐུ་རྩལ་ཐ་མལ་མིན། །ཨ་ཀ་རུ་ནི་མེར་བསྲེགས་ན། །དྲི་
ཞིམ་ཐ་མལ་དེ་ལྟ་མིན། །བདག་ཉིད་ཆེ་ལ་སྐྱོན་ཕྲ་ཡང་། །བསལ་གྱི་ཕལ་ལ་དེ་
547



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ལྟ་མིན། །ཇི་ལྟར་ཟླ་བ་ཉ་བ་ལ། །ར་རི་མངོན་གྱི་ཚེས་ལ་མིན། །མཐུ་ཡིས་
ཕོངས་པའི་ཕལ་པ་དག །གཞན་ལ་རྩོལ་ཞིང་འགྲོ་བའི་ཚེ། །རང་གཅོད་མི་ནུས་
བདར་རྡོས་ཀྱང་། །སྟ་རེ་རྣོན་པོར་བདར་བར་བྱེད། །སྐྱེ་བོ་གཅམ་པ་ཕ་རོལ་གྱི། །
ཐག་རིང་སྐྱོན་ལྟ་རང་གི་མིན། །མིག་གིས་རང་གི་སྐྱོན་མི་མཐོང་། །ཟླ་བའི་ར་
རི་རྟོགས་པར་བྱེད། །སྐྱེ་བ་མེད་ཅིང་རིན་ཆེན་དང་། །སེལ་མེད་བརྟན་ལ་དབྱེ་
དགའ་བའི། །ནོར་བུ་འབར་འདྲའི་དམ་པ་དག །ཕྲན་ཚེགས་ཙམ་གྱིས་འགྱུར་
བ་མེད། །གཉུག་ཐུང་རང་བཞིན་ཡང་བ་དང་། །མགུ་དཀའ་ཁྲེལ་མེད་ཁོང་
རྩུབ་པའི། །ངན་པས་མཛའ་བཤེས་ཡིད་གཅོད་བྱེད། །མཁའ་ལ་མེ་ནི་རླུང་གིས་
སྦྱོར། །ཕན་བྱེད་ས་བོན་དམ་པའི་སར། །བཏབ་འཁྲུངས་མི་སྲུན་ཚ་སྒོར་མིན། །
ཏིལ་མར་ཐིགས་པ་ཆུང་ངུས་ཀྱང་། །ཆུ་ལ་སྙོམས་ཀྱི་བྱེ་མས་མིན། །བློ་ལྡན་
དགྲ་སྲོག་ཉིད་འཇོམས་ཀྱི། །མི་མཁས་པ་ནི་ཡན་ལག་གོ། །སེང་གེ་ཁྲོས་ནས་མི་
གསོད་ཀྱི། །ཁྱི་ཁྲོས་ནས་ནི་རྡོ་ལ་སྙེགས། །འབྱོར་པ་ཕན་རྩེ་གང་དག་གིས། །
སེམས་ཡང་བ་དག་དྲོད་མི་ཐུབ། །བ་རྒྱས་སྦྲང་བུ་འཛིན་བྱེད་ཀྱི། །མ་ཏང་ཀཱ་
ཡིས་གླང་པོ་མིན། །མང་པོས་རེག་པར་མི་བཟོད་པའི། །ཟེར་ལྡན་བཀྲ་ཤིས་ཟླ་
བ་ཡང་། །སྐྱོན་གྱི་རྡུལ་གཅིག་བསྐྱེད་པ་ན། །ཡོན་ཏན་བརྒྱ་ལྡན་མཚུངས་པར་
བྱེད། །ངན་པ་འཚོ་བ་ཚུལ་འཆོས་པས། །གླགས་རྙེད་གཞན་ལ་འཚེ་བར་བྱེད། །
ལག་འགྲོ་ཟས་སུ་རླུང་ཟ་ཡང་། །ཕ་རོལ་འཚེ་བ་མི་གཏོང་ངོ༌། །མི་སྲུན་མི་
ཡིས་ངན་པ་དག །སྐྱོན་བཏགས་རབ་ཏུ་འཚེ་རབ་བྱེད། །པ་ཡིས་མཁའ་ལ་རྒྱུ་
བཙུགས་ནས། །སྦྲང་བུ་བཟུང་ཞིང་གསོད་པར་བྱེད། །ཡུལ་གྱི་དུག་གིས་གྲོང་
548



ཆོས་ཚན་ཉེར་གཉིས་པ། ཚིགས་སུ་བཅད་པའི་མཛོད།
པའི་ཡིད། །རང་བཞིན་ངན་པ་ཅིས་མི་བྱེད། །ཤ་རུལ་དྲི་མི་ཞིམ་པ་དག །ཁྱི་
ལྟོགས་ཀྱིས་དེ་ཅིས་མི་ལེན། །སྐྱེ་བོ་དམ་པ་གཡོ་མེད་ལ། །ངན་པ་ལྷག་པར་འཚེ་
བར་བྱེད། །པདྨས་གནོད་པ་མ་བྱས་པར། །བ་མོས་རྟག་ཏུ་སྐེམས་པར་བྱེད། །
མི་སྲུན་པ་དག་མི་སྲུན་པས། །འདུལ་འགྱུར་སྐྱེ་བོ་དམ་པས་མིན། །མཛེ་ཡི་ནད་
དང་མཐུན་པའི་སྨན། །ཨ་རི་ཏ་ཡི་ཤིང་བསྟེན་ནོ། །ངན་གཡོ་ཅན་དག་དང་
པོར་ནི། །ཡོན་ཏན་ལྡན་པའི་ཆེ་བ་འགོག །བུད་མེད་ཀྱི་ནི་ནུ་རྒྱས་ལ། །དགའ་
བ་དང་པོར་དེ་ལ་འབབ། །བླུན་པོ་ལྷག་པར་སྲིད་མཐོ་ཡང་། །བློ་ལྡན་དབུལ་
པོས་ཟིལ་གྱིས་གནོན། །མཁའ་ལས་ཆར་པ་བབ་པ་ཡིས། །རྡུལ་ཕྲན་ལྡང་བ་ཞི་
བར་བྱེད། །བློ་ལྡན་རབ་ཏུ་ཉམ་ཐག་ཀྱང་། །བརྙས་ཐབས་བསྲེས་པའི་ནོར་མི་
ལེན། །ཁུ་རྟ་དག་ནི་ས་སྟེངས་ཀྱི། །མཚོ་ཆུའང་འཐུང་བར་མི་བྱེད་དོ། །བདག་
ཉིད་ཆེན་པོ་དར་བ་དང་། །རྒུད་པ་ན་ཡང་སེམས་སྙོམས་འགྱུར། །ཉི་མའི་
དཀྱིལ་འཁོར་འཆར་བ་དང་། །ནུབ་པ་ན་ཡང་འགྱུར་བ་མེད། །ཉིན་རེ་འབྲི་
བའི་སྡུག་བསྔལ་དག །ཟླ་དེས་ལྟ་བུར་བཟོད་པར་ནུས། །ཉི་མ་ལྟ་བུའི་བཙན་
པོ་ཡང་། །ནུབ་འདོད་བྲི་བ་སྤྲོ་བ་མེད། །རང་ཉིད་ཉམ་ཐག་མ་བྱུང་བར། །དེ་
སྲིད་མི་དང་འགྲོགས་བྱེད་དེ། །ཀླད་པར་གནམ་ལྕགས་བབ་པ་ན། །སུ་ཞིག་
གིས་ནི་བསྐྱབ་པར་ནུས། །ཡོན་ཏན་ལྡན་པ་གཞན་ཕན་པ། །མི་བྱེད་ཕལ་དང་
ཁྱད་ཅི་ཡོད། །ཉི་མ་མུན་བསལ་མི་བྱེད་ན། །དེ་ནི་མུན་ལས་ཁྱད་པར་མེད། །
འགའ་ཞིག་དགའ་བསྡོམས་མཐུ་ཡོད་ཀྱི། །གཅིག་པོས་ཀུན་འགྲུབ་ཡོད་པ་མིན། །
རྡོ་རྗེས་ཕ་བོང་འབིགས་བྱེད་ཀྱང་། །དེ་ཉིད་རྭ་རུས་གཅོད་པར་བྱེད། །འདབ་
549



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
གཤོག་རྫོགས་ཀྱང་འགྲོ་འདོད་པའི། །འབད་རྩོལ་གྱིས་འཕངས་ཐག་རིང་འཕུར། །
འཕངས་པའི་ཤུགས་ཟད་མདའ་དག་ཀྱང་། །རང་ཉིད་ལྟུང་བར་བྱེད་པ་བཞིན། །
ལོངས་སྤྱོད་བདོག་ཀྱང་འཇུངས་པ་དག །རང་གི་ལས་ཀྱིས་སྤྱོད་དབང་མེད། །
རྒུན་གྱི་འབྲས་བུ་སྨིན་པའི་ཚེ། །ཁྭ་ལ་མཆུ་ནད་འོང་ཞེས་གྲགས། །ཤེས་རབ་
ལྡན་པས་རྫས་བཟང་པོ། །མཐོང་ན་མོད་ལ་བྱེ་བྲག་ཕྱེ། །ལག་པའི་ཚོད་ལ་རབ་
གོམས་པས། །སྲང་ཚད་རྣམས་ནི་ཤེས་པར་བྱེད། །སྡིག་པས་སྦགས་པའི་རང་
བཞིན་ལས། །དཀའ་བས་ཡིད་ནི་དག་འགྱུར་ཏེ། །ངང་གིས་དྲི་མ་ཅན་གྱི་གོས། །
རབ་ཏུ་འབད་པས་དཀར་པོར་འགྱུར། །གཡོན་ཅན་གུས་པ་སྟོན་པ་ནི། །
དགོས་པའི་ཆེད་ཡིན་གུས་པས་མིན། །སྨད་འཚོང་སྐྱེས་པ་དགའ་བྱེད་པ། །
འདྲིད་པའི་ཆེད་ཡིན་དགའ་བས་མིན། །སྤུ་དང་མྱུ་གུ་སྒོང་སྐྱེས་མེ། །དུག་དྲེའུ་
ཤིང་སྲིན་རྨ་འབུ་དང་། །རང་བཞིན་ཁྲེལ་མེད་མི་དག་ནི། །རང་རྟེན་མི་ཕུང་མི་
གཏོང་ངོ་། །ཡོན་ཏན་ལྡན་ལ་ཕྱུག་པོ་དཀོན། །ཕྱུག་པོ་ཕལ་ཆེར་ཡོན་ཏན་མེད། །
མེ་ཏོག་རྣ་རྒྱན་རབ་མཛེས་ཀྱང་། །ལི་ཤིའི་མེ་ཏོག་དྲི་རབ་ཞིམ། །རང་བཞིན་
མི་བརྟན་ལྷག་པར་གཡོ། །གཟུང་དཀའ་བཅོས་དཀའ་སྐྱོན་ལྡན་པའི། །དངུལ་
ཆུ་ལྟ་བུའི་སྦྱོར་བ་ཡིས། །མ་བསྡམས་དམ་པ་གང་ལ་འགྲུབ། །མཐོ་ན་དྲེགས་
པར་མི་བྱེད་དེ། །རྒུད་ནའང་ཡི་ཆད་མི་བྱའོ། །ཉི་མས་མུན་པ་གསལ་མོད་ཀྱི། །
ཉི་མ་ཤར་བ་ནུབ་པར་འགྱུར། །ཀུ་ལའི་རི་བརྟན་རབ་ཆེ་ཡང་། །མི་གཞོལ་
སྐྱོན་གྱིས་སྤངས་ནས་ནི། །ཆུ་རྣམས་རྒྱ་མཚོར་འབབ་པ་ཡང་། །བདག་ཉིད་
རིམ་གྱིས་གཞོལ་བ་ལྟོས། །ཆོ་རིགས་ཡོན་ཏན་ལྡན་ན་ཡང་། །རང་བཞིན་མི་
550



ཆོས་ཚན་ཉེར་གཉིས་པ། ཚིགས་སུ་བཅད་པའི་མཛོད།
པ
སྲུན་བཤེས་མི་བྱ། །མེ་མཆེད་གྱུར་ན་མ་ལ་ཡའི། །ཙན་དན་གྱིས་ཀྱང་སྲེག་པར་
བྱེད། །སྨད་རིགས་གཟེངས་མཐོས་ཐོག་མར་ནི། །རྗེ་དཔོན་ཁྱད་དུ་གསོད་པར་
བྱེད། །ས་རྡུལ་གྱེན་དུ་འཐོར་བ་ཡང་། །འཐོར་བྱེད་ཉིད་ལ་ཐོག་མར་འབབ། །
གང་གིས་བླུན་པོ་ཉམ་ཐག་པས། །བགྲོད་དཀའ་ཤེས་རབ་ལྡན་པས་རྒལ། །
ལྕགས་གོང་ཆུ་ནང་བྱིང་བ་དག །དེ་ཉིད་སྣོད་བྱས་སྟེང་ན་འཕྱོ། །ཕུང་ཁྲོལ་
རང་ཉམས་འཇུངས་ནོར་དང་། །དམན་པ་གསོན་པོར་གྱུར་པ་དང་། །བྱ་རོག་
ཡུན་རིང་འཚོ་བ་དག །གནོད་པར་འགྱུར་གྱིས་ཕན་པ་མེད། །དམ་པ་སྙིང་རྗེའི་
གཟི་ལྡན་པ། །འགྲོ་བ་ཀུན་ལ་གཉེན་པར་བྱེད། །འཇིག་རྟེན་ཕར་ཕྱིན་ཉི་མའི་
ཟེར། །མཐོན་པོའི་གནས་ནས་ས་ལ་འབབ། །སྨད་རིགས་ཕལ་ཆེར་དམན་
རྣམས་ལ། །རྔན་ཅན་བྱེད་ཀྱི་མི་མཆོག་མིན། །ཏིལ་མར་ཆུ་ནང་ཁྱབ་བྱེད་ལ། །
མར་གསར་བཅུག་ན་འཁྱག་པར་བྱེད། །སྐྱེ་བོ་དམ་པ་རབ་ཁྲོས་ཀྱང་། །ཐབས་
ཀྱིས་གཉེན་འགྱུར་དམུ་རྒོད་མིན། །ཆབ་རོམ་སྲ་ཡང་བཞུ་བ་ཡིན། །ཐབས་ཡོད་
རྩྭ་འཇམ་མ་ཡིན་ནོ། །སྨད་རིགས་དག་ནི་ཕན་བྱེད་ནའང་། །ཡ་རབས་ལ་
གནོད་ཁྲོས་ཅི་སྨོས། །གཤིན་རྗེ་འཛུམ་ནའང་འཆི་འགྱུར་ན། །རབ་ཏུ་ཁྲོས་ན་
སྨོས་ཅི་དགོས། །དམ་པ་ཡོན་ཏན་སྟོན་བྱེད་དེ། །སྐྱེ་བོ་ངན་པ་སྐྱོན་ཉིད་བསྟན། །
ནོར་བུ་རིན་ཆེན་རང་བཞིན་ལྕི། །ཀ་ཤའི་ཤིང་བལ་རང་བཞིན་ཡང་། །འགྲོ་བ་
ཤིན་ཏུ་གྲངས་མེད་ཀྱང་། །སེམས་ཅན་ཡོན་ཏན་ལྡན་པ་དཀོན། །ཡུལ་ལྗོངས་
དཔག་ཏུ་མེད་མོད་ཀྱི། །རིན་པོ་ཆེ་དག་འབྱུང་བ་དཀོན། །རྒྱུ་སྤུན་མང་པོ་
བསྡོམས་པ་བཞིན། །སྐྱེ་བོ་ངན་བསྡོངས་གཞིག་པར་དཀའ། །བྱེའུ་དུས་གཅིག་
551
5



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
འཕུར་བ་ཡིས། །ཉི་མའི་ངོས་ནི་ཁེབས་པར་བྱེད། །དམན་ལས་ཡོན་ཏན་ལྡན་
པ་འབྱུང་། །དམ་པ་ལས་ཀྱང་ངན་པ་འབྱུང་། །འདམ་གྱི་ནང་ནས་པདྨ་འབྱུང་། །
པདྨ་ལས་ཀྱང་སྲིན་བུ་འབྱུང་། །རྒྱལ་པོ་མི་སྲུན་གཅེས་བྱེད་ལས། །ཡོན་ཏན་
ལྡན་པའི་གོ་འཕང་མིན། །ཁང་པ་སྦྲུལ་གདུག་ཅན་དག་ཏུ། །སྒྲོན་མ་ལེགས་
པར་གསལ་མི་འགྱུར། །བདག་ཉིད་ཆེན་པོ་ཉམས་པ་ལ། །ཆེན་པོ་མིན་པས་མི་
བཀུར་རོ། །ཟླ་བའི་ཤས་ཙམ་ལུས་པ་ཡང་། །དྲག་པོ་ཉིད་ཀྱིས་སྤྱི་ལ་བཀུར། །
གནོད་པ་བྱེད་ན་ཕན་འདོགས་དང་། །དཔོན་བྱེད་དང་ཆེ་ཉམ་ཐག་བསྟེན། །
ཕོངས་ཀྱང་སྦྱིན་གཏོང་སེམས་ཡོད་པ། །བདག་ཉིད་ཆེན་པོ་ཆེ་བའི་རྟགས། །ཡ་
རབས་དག་གི་ངར་ཅན་ཚིག །ཙང་ཤུའི་ཁུ་བས་ཟ་འཇིལ་བཞིན། །ངན་གཡོ་
ཚིག་སྙན་རྒྱ་ཤུག་གི། །འབྲས་བུ་མངར་ཡང་འཁྲུ་བར་བྱེད། །ཕན་བཏགས་དྲིན་
བགྲང་མི་བྱེད་དང་། །དམན་ལ་དད་ཆེན་མ་བསླངས་སྟེར། །བྱ་བ་འདུམ་བྱེད་
ཡོན་ཏན་ཅན། །བརྒྱ་ཡི་ནང་ན་འགའ་འགར་ཤེས། །གང་ཞིག་ཆད་པས་གཅོད་
ནུས་པ། །དེ་ཉིད་ཕན་པར་བྱེད་ཀྱང་ནུས། །ཉི་མས་སྐེམས་བྱེད་ཆར་ཉིད་ཀྱང་། །
འབེབས་པར་བྱེད་ཀྱི་ཟླ་བས་མིན། །དོན་གཉིས་མི་མཐོང་བྱིས་པས་མིན། །
མཁས་པ་དེས་ཀྱང་ཅི་ཞིག་བྱ། །ལོང་བ་གཉིས་ཏེ་དམུས་ལོང་དང་། །རིག་པ་
མེད་པའི་ལོང་བའོ། །བསྟན་བཅོས་བརྩོན་བྱས་ཕན་མེད་ན། །དོན་མེད་བརྩོན་
པ་བྱ་ཞེས་བྱ། །སྦྱོར་བ་མེད་པར་ནད་ཞི་ན། །བཅུད་ཀྱིས་ལེན་སོགས་དོན་མེད་
དོ། །སྨྲ་བ་སྨྲ་ཞིང་བག་འཁུམས་མིན། །བཙན་ཚིག་མ་ཡིན་རན་ན་མཛེས། །
རན་པར་འཇལ་བའི་སྲང་མདའ་ནི། །མཐོ་བ་མ་ཡིན་དམའ་བའང་མིན། །རང་
552



ཆོས་ཚན་ཉེར་གཉིས་པ། ཚིགས་སུ་བཅད་པའི་མཛོད།
བཞིན་མི་སྲུན་ཕལ་ཆེར་ནི། །མ་བསྡིགས་ཕན་པ་མི་བྱེད་དེ། །སྨད་འཚོང་མ་ཡི་
རྡོག་པ་ཡིས། །མྱ་ངན་འཚང་བསྣུན་མེ་ཏོག་ལྟར། །ངན་པ་ལེགས་ཀྱང་ལེགས་
པ་གང་། །མཐོང་ན་དེ་ནི་དེ་ལས་བླངས། །ཡོན་ཏན་ལྡན་པའི་རིན་ཆེན་ཡང་། །
ངན་ལ་ནམ་ཡང་འབྱུང་བ་མེད། །འཇིག་རྟེན་རྗེས་སུ་འགྲོ་འདོད་པས། །འཚོ་
ཆོས་ཐམས་ཅད་ཤེས་པར་བྱ། །མཁའ་འགྲོ་མ་ཡི་དམ་ཚིག་དག །མི་ཤེས་གནད་
རྣམས་ཤེས་པ་མེད། །འགྲོ་བའི་ནང་ན་འདི་གཉིས་བདེ། །འདི་གཉིས་རག་ལས་
མེད་པ་སྟེ། །འདོད་པ་ཐམས་ཅད་སྤངས་པ་དང་། །འདོད་དགུ་ཕུན་སུམ་
ཚོགས་པའོ། །ཆེ་བདག་བསྐལ་བསྒྲུབ་སྤྱོད་པ་ཡང་། །ངན་པས་ཐང་ཅིག་ཆུད་
གསོན་བྱེད། །ཆུ་ཡིས་རིམ་བསྒྲུབས་ལོ་ཏོག་ཀྱང་། །སྐད་ཅིག་གིས་ནི་མེས་སྲེག་
བྱེད། །སྐྱེ་བོ་བླུན་ཁྲོད་གཡོན་ཅན་གྱི། །གོ་འཕང་མཆོག་ཐོབ་ཆེ་བདག་མིན། །
རབ་རིབ་སྟུག་པོར་སྐར་མ་ལྟར། །ཉི་མ་ནམ་ཡང་གསལ་མི་འགྱུར། །རང་
བཞིན་རྣམ་དག་བསོད་ནམས་ལྡན། །བཙུན་མོའི་འཁོར་ནའང་སེམས་ཞི་ཡི། །
དགོན་པ་ཞི་བའི་ནགས་དག་གི །སྟག་དག་ཞི་བ་མ་ཡིན་ནོ། །མི་སུན་འདྲིས་
བྱས་ཕུང་འགྱུར་ཞེས། །མི་དག་ཟེར་བ་དེ་རེ་བདེན། །སྦྲུལ་གདུག་དང་ནི་རྩེ་
བའི་མི། །བདེ་ལེགས་ཞིག་ཏུ་ག་ལ་འགྱུར། །རང་བཞིན་ཤིན་ཏུ་མ་དག་པའི། །
སྐྱེ་བོ་ངན་པའི་སྡོམ་པ་ཡང་། །རྔོན་པ་ངུར་སྨྲིག་གོས་བགོས་པས། །རི་དྭགས་
འདྲིས་ནས་གསོད་པ་བཞིན། །བློ་ལྡན་ཀུན་དུ་ཐོག་མར་ནི། །འདུལ་བའི་ཆེད་
དུ་སྤུངས་བསྐྱེད་དེ། །གསེར་ནི་སྦྱང་བ་མ་བྱས་པར། །ལས་སུ་རུང་བར་མི་
འགྱུར་རོ། །སློང་ལ་བྱིན་པས་ཕྱུག་པོ་ནི། །ཆོས་དང་གྲགས་འབྱུང་སློང་བ་མིན། །
553



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
དེ་བཞིན་ཕྱུགས་ལ་བཀུར་སྟི་འབྱུང༌། །སློང་ལ་མིན་པས་སློང་བ་ཀུན། །ངན་
གཡོ་ཚིག་སྙན་སྨྲ་བ་དག །སྤྱོད་པ་སྤུ་གྲི་བཞིན་དུ་བྱེད། །ལག་འགྲོ་ལ་སོགས་བྱ་
བ་གཞན། །སྒྲ་སྙན་རྨ་བྱའང་བྱ་བ་བཞིན། །བླུན་པོ་བློ་ལྡན་གསལ་བ་ཡིས། །
བླ་འོག་གི་ནི་དོན་མི་ཉམས། །མིག་ལྡན་ལམ་དུ་ཞུགས་པ་ནི། །གོམ་པ་ཆུད་ཟོས་
མི་འགྱུར་རོ། །དབང་ཕྱུག་ཡོན་ཏན་མ་དད་གང་། །བླུན་ནམ་འོན་ཏེ་བརྙས་
ལས་འགྱུར། །མུ་ཏིག་མི་ཤེས་ལོང་བ་ཡིས། །གཅེས་པར་མ་བརྩིས་ཅི་ཞིག་
འགྱུར། །རྒྱལ་པོའི་བྱིན་དང་བློན་པོའི་མཐུས། །ཐབས་ཀྱིས་འགྲུབ་པར་འགྱུར་
བ་ནི། །ཆད་པ་དམ་པོར་བསྡམས་པའི་མཐུས། །རལ་གྲིས་གཟས་པ་ཆད་པར་
འགྱུར། །གཞུང་ལུགས་རྣམས་ལ་བྱང་བྱས་ཀྱང་། །ཉམས་སུ་ལེན་པར་མི་བྱེད་
ན། །ལག་པ་ན་ནི་སྒྲོན་ཡོད་ཀྱང་། །ལོང་བས་ལམ་ནི་མི་མཐོང་བཞིན། །ཀུན་
ལ་ཕྱོགས་སུ་མ་ལྷུང་ཞིང༌། །ལྷག་པར་བྱམས་སྡང་མི་བྱའོ། །རོ་གཅིག་ཟས་ཀྱིས་
སྤྱོད་པ་ནི། །ནད་མི་འགྱུར་ཞེས་སྨྲ་བ་ཡིན། །ཀུན་དུ་དབུས་ན་གནས་པ་ནི། །
མཁས་པ་རྣམས་ཀྱིས་བསྔགས་པ་ཡིན། །ཉི་མ་འཆར་ཚེ་ཆེ་བ་སྟེ། །ནམ་མཁའི་
དཀྱིལ་ཕྱིན་རན་པར་འགྱུར། །བུད་མེད་ཆེ་བདག་ཉིད་ཀྱང་སྤང་། །རྒྱལ་པོའི་
འབྱོར་པ་སྨད་འཚོང་བཞིན། །འཁོར་ཡུག་གནས་པའི་ས་ཉིད་ཀྱང་། །གདེངས་
ཅན་ཆ་ཤས་གཡོ་བར་བྱེད། །དེ་ལྟར་འབྱོར་པ་འགས་རྙེད་ལྟར། །མཁས་པའི་
ཡོན་ཏན་མཁས་པས་ཤེས། །གྲོང་ན་སྐྱོན་ཅན་ལམ་ལོག་སྤྱོད། །རྩྭ་བཞིན་དུ་ནི་
རབ་ཏུ་མང་། །ལེགས་པ་མ་མཐོང་བདག་ཉིད་ཆེའི། །ཡོན་ཏན་ཡོད་ཀྱང་ཡིད་
མི་ཆེས། །རྒྱ་མཚོའི་ཆུ་ནི་རྒྱ་ཆེ་ཞེས། །ཁྲོན་པའི་རུས་སྦལ་སུས་ཡིད་ཆེས། །
554



ཆོས་ཚན་ཉེར་གཉིས་པ། ཚིགས་སུ་བཅད་པའི་མཛོད།
-
-
-
སྒྲུབ་པ་སྣ་ཚོགས་སྒོ་ནས་ནི། །ལ་ལ་ངན་དགོས་ཆེ་བདག་མིན། །འཁར་བ་ལས་
ནི་བྱས་པ་ཡི། །མེ་ལོང་སྟེན་གྱི་གསེར་གྱི་མིན། །དམ་པ་གཞན་གྱིས་ཕྱེ་ན་ཡང་། །
རང་གི་ཡོན་ཏན་གྱིས་འདུམ་བྱེད། །མི་སྲུན་ལྕགས་གྱོང་འདྲ་བ་ནི། །འབྱེད་
པར་ནུས་ཀྱིས་འདུམ་མི་ནུས། །བདག་ཉིད་ངན་པ་མ་རིག་པ། །རིག་པའི་ལམ་
ལའང་རྨོངས་པ་སྐྱེ། །སྒྲོན་མས་ཕྱུང་བའི་སྣང་བ་ལ། །མཁའ་ལ་རྒྱུ་བ་ལོག་པར་
རྒྱུ། །ཇི་ལྟར་ནོངས་སྐྱོན་མེད་པའི་ཚིག །དྲག་པོའི་སྐྱོན་གྱིས་འགྱུར་བ་ལྟར། །
གནོད་བྱེད་དེ་ལྟར་མ་ཡིན་ཏེ། །སྲེག་པའི་གནོད་འགྱུར་ཆུ་སྐྱུར་མིན། །བདག་
ཉིད་ཆེན་པོའི་འབྱོར་པ་གང་། །དེ་ལས་རིམ་གྱིས་རྒུད་པ་འབྱུང༌། །ཉི་མས་ཡུན་
རིང་བསྐྱངས་ནས་ནི། །དུས་ཀྱི་མཐའ་མར་འགྲོ་སྲེག་བྱེད། །འབྱོར་པ་རང་
བཞིན་མི་བརྟན་པའང་། །སེམས་ཅན་ཆེ་ལ་བརྟན་པར་འགྱུར། །དངུལ་ཆུས་
བྱེར་བ་སྦྱོར་བ་ཡིས། །ཕན་ཚུན་འབྱེད་བསྡུ་ཅིས་མི་ནུས། །ངན་གཡོའི་འཇམ་
ཚིག་རྣོན་པོ་ཡིས། །ཇི་ལྟར་སྙིང་ལ་གདུང་བྱེད་པ། །དེ་ལྟར་རལ་གྲི་རྣོན་པོ་
དང་། །རླུང་ཆུ་དེ་བཞིན་མེས་མི་བྱེད། །ཉམས་པར་གྱུར་ན་སེམས་ཅན་དག །
སྤྱོད་པ་ལོག་པར་བྱེད་པར་འགྱུར། །རྨི་ལམ་ན་ནི་འོད་མེད་པའི། །ཉི་མ་མཐོང་
ན་འཆི་བར་འགྱུར། །གཞན་ལ་གནོད་པས་ཡིད་གདུངས་ལྟར། །རང་ལ་གནོད་
པས་དེ་ལྟ་མིན། །རང་ལ་གནོད་ན་མི་གཡོ་བའི། །ས་ནི་གཞན་ལ་གནོད་པས་
གཡོ། །མཁས་པས་འདི་ནི་གཉེན་སྡུག་ཅེའམ། །དབང་ཕྱུག་ཤེས་རབ་བག་མི་
དབབ། །རླུང་གིས་མེ་ཡང་སྦོར་མོད་ཀྱི། །སྒྲོན་མ་འབར་བའང་གསོད་པར་བྱེད། །
གཏུམ་པོ་འདིས་ནི་ཕན་བཏགས་ཞེའམ། །ཕངས་ཞེས་སུ་ཡི་ངོར་མི་བལྟ། །མེ་
555



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
མཆེད་གྱུར་ན་སྦྱིན་སྲེག་མཁན། །ཡོ་བྱད་བཅས་ཏེ་འཚིག་པར་འགྱུར། །སྲོག་ལ་
བབ་ཀྱང་བློ་ལྡན་ཉིད། །ངང་གཙང་ཡོན་ཏན་འདོར་མི་བྱེད། །དུང་ནི་མེ་ཡིས་
བསྲེགས་ན་ཡང་། །རང་བཞིན་དཀར་བ་མི་འདོར་རོ། །ཁྲེལ་མེད་བྱ་བ་བྱ་བ་
མིན། །སྤྱོད་པས་ནམ་ཡང་ཆོག་པ་མེད། །མྱ་ངམ་ལམ་དུ་ཞུགས་པ་དག །ཆུ་
གཙང་མི་གཙང་སུ་ཞིག་རྟོག །ངང་གིས་རབ་བསྒྲིམས་བྱ་བ་ལས། །དེ་ལས་ལྷག་
པར་ལ་བཟླར་མེད། །བདེ་བར་ཤིང་རྩེར་འཛེགས་པས་ཀྱང་། །དེ་ལས་རྩོལ་ན་
ལྟུང་བར་འགྱུར། །ཕལ་ཆེར་འགྲོ་མང་ཕ་རོལ་ལས། །སྐྱོན་བྱུང་སྨྲ་རིགས་རང་
ལས་མིན། །བུད་ཤིང་དང་ནི་མེ་གཉིས་ལ། །བརྟེན་ནས་མེས་ནི་བསྲེག་པར་
འགྱུར། །ཐོས་པ་མང་བས་ང་རྒྱལ་དང་། །ཕྱུག་ཁེངས་གཟུགས་མཛེས་རྒྱགས་པ་
དང་། །རྒྱ་མཚོ་ལ་ནི་བུལ་ཏོག་ཆུ། །གཤིན་རྗེའི་རྩེད་མོ་ཕྱིན་ཅི་ལོག །བཀྲེན་
པ་འདི་བས་བདག་འབྱོར་པས། །བདག་ལ་མི་ཕོད་དེ་མི་བསམ། །མི་གཡོ་རིན་
ཆེན་རྩེ་མོ་ཡང་། །ཅི་ག་རྡོ་རྗེས་མི་འབིགས་སམ། །ནོར་གྱི་བདག་པོ་བསྲུང་
མཁས་ཀྱང་། །ནང་བྱེད་ཤིན་ཏུ་བསྲུང་བར་དཀའ། །ཉ་དག་རྒྱ་མཚོའི་ཆུ་
འཐུང་ཡང་། །འཐུང་ངོ་བར་ནི་མངོན་པ་མེད། །སྦྱིན་པས་ཕྱུག་པོ་ཉིད་རྙེད་
ནས། །ཕོངས་ལ་སྦྱིན་པར་མི་བྱེད་པའི། །ཁྲེལ་མེད་གང་ཡིན་དེ་ལ་ནི། །ཁྲོས་
པས་ལྷག་པར་ཕྱིར་མི་སྟེར། །ཇི་སྲིད་དམ་པ་མི་བརྩོན་པ། །དེ་སྲིད་ཉེས་པ་
སྟོབས་ལྡན་འགྱུར། །བརྩོན་པས་ཉོན་མོངས་སྡར་མ་ལ། །བློ་ལྡན་སྐྲག་པར་མི་
བྱ་སྟེ། །ཉོན་མོངས་བག་ཆགས་དྲི་མ་ནི། །ཤེས་རབ་མེས་བསྲེགས་ཏིང་འཛིན་
ཆུས། །རྡོ་ཐལ་རྡོ་བསྲེགས་ཆུས་གཏོར་ན། །དུམ་བུ་བརྒྱར་འགྱེས་བཞིན་དུ་བྱ། །
556



ཆོས་ཚན་ཉེར་གཉིས་པ། ཚིགས་སུ་བཅད་པའི་མཛོད།
བདག་ཉིད་ཆེན་པོས་བསྟེན་པའི་ལམ། །གཞན་དག་གོམས་པར་བྱེད་པ་ཡིས། །
ཅི་ནས་འདི་ལ་དགའ་ལྟའི་ཕྱིར། །འདི་ནི་བསྒོམས་ནས་སྨྲས་པ་ཡིན། །དེ་ལྟར་
འགྲོ་བ་ཉེས་པ་སྣ་ཚོགས་མེས། །དགེ་ལེགས་ས་བོན་མྱུ་གུ་བསྐྱེད་བསྲེགས་པས། །
ཇི་སྲིད་སྲིད་གསུམ་ཟ་ཕོད་འཆི་བདག་ནི། །གནམ་ལྕགས་འབབ་ལ་གྲགས་པའི་
ཚོགས་བསྐྱེད་ཤོག །
ཚིགས་སུ་བཅད་པའི་མཛོད་ཅེས་བྱ་བ། སློབ་དཔོན་ཉི་མ་སྦས་པས་མཛད་པ་རྫོགས་
སོ།། །།
བོད་ཀྱི་ལོ་ཙཱ་བ་དཔལ་གྱི་ལྷུན་པོའི་སྡེས་
ཟ་ཧོར་གྱི་མཁན་པོ་ཛྙཱ་ན་ཤཱན་ཏི་དང་།
བསྒྱུར་ཅིང་ཞུས་ཏེ་གཏན་ལ་ཕབ་པ།། །།
557



ཆོས་ཚན་ཉེར་གསུམ་པ།
༄༅། །ཚིགས་སུ་བཅད་པ་བརྒྱ་པ་ཞེས་
བྱ་བ་བཞུགས་སོ། །
༄༅། །རྒྱ་གར་སྐད་དུ། ཤ་ཏ་གཱ་ཐཱ། བོད་སྐད་དུ། ཚིགས་སུ་བཅད་པ་བརྒྱ་པ།
དཀོན་མཆོག་གསུམ་ལ་ཕྱག་འཚལ་ལོ། །རིག་པ་གཞོན་པའི་དུས་ན་སློབས། །བ་
ནི་དགུན་གྱི་དུས་སུ་གསོས། །ཞིང་ནི་སེར་དང་ལྡན་ལ་རྨོས། །འདི་གསུམ་
འབྲས་བུ་སྨིན་པའི་རྒྱུ། །མཁས་པས་རིག་པ་རྣམ་ཀུན་དུ། །ལང་ཚོ་ཡོལ་ཡང་
བསླབ་བྱ་སྟེ། །གལ་ཏེ་འདིར་འབྲས་མ་སྨིན་ཡང་། །སྐྱེ་བ་གཞན་དུ་རྙེད་པར་སླ། །
ཡོན་ཏན་དག་ལ་འབད་བྱ་ཡི། །འགྱིང་ཚུལ་བསྟན་པས་ཅི་ཞིག་བྱ། །འོ་མ་མེད་
པའི་བ་དག་ནི། །དྲིལ་བུ་བཏགས་ཀྱང་ཉོར་མི་འགྱུར། །ཡོན་ཏན་ལྡན་པ་ཡོན་
ཏན་ལ་དགའ་ཞིང༌། །ཡོན་ཏན་མེད་པ་ཡོན་ཏན་ལ་མི་དགའ། །ནགས་ཀྱི་བུང་
བ་མཚོ་ཡི་པདྨར་དགའ། །སྦལ་པ་ལྷན་ཅིག་གནས་ཀྱང་དེ་ལྟ་མིན། །ཡོན་ཏན་
ལྡན་ལ་ཕྱུག་པོ་དཀོན། །ཕྱུག་པོ་ལ་ཡང་ཡོན་ཏན་དཀོན། །ཡུལ་ལྗོངས་དཔག་
ཏུ་མེད་མོད་ཀྱི། །རིན་པོ་ཆེ་དག་སྐྱེ་བ་དཀོན། །འགྲོ་བ་དཔག་ཏུ་མེད་མོད་ཀྱི། །
ཕ་མ་རྙེད་པ་ཤིན་ཏུ་དཀོན། །དམ་པ་རིང་ན་གནས་གྱུར་ཀྱང་། །ཕོ་ཉ་ཡོན་
ཏན་ཉིད་ཕྱེད་དེ། །ཀེ་ཏ་ཀ་ཡི་དྲི་ཡིས་ནི། །བུང་བ་རང་བཞིན་འོང་བ་བཞིན། །
བ
558



ཆོས་ཚན་ཉེར་གསུམ་པ། ཚིགས་སུ་བཅད་པ་བརྒྱ་པ།
རྒྱལ་པོ་ཡོན་ཏན་ལྡན་པ་གཉིས། །མཉམ་ཞིང་འདྲ་བ་མ་ཡིན་ཏེ། །རྒྱལ་པོ་རང་
གི་ཡུལ་ན་འཁུར། །ཡོན་ཏན་ལྡན་པ་ཀུན་དུ་འཁུར། །དུས་ནི་ཡུན་ཐུང་རིག་
པའི་རྣམ་པ་མང་། །གང་ཞིག་གཅེས་པ་དེ་ནི་བསྟེན་པར་གྱིས། །ཡུལ་ནི་ཤིན་ཏུ་
དུས་རིང་གནས་ཀྱང་ངེས་པ་ཁོ་ནར་འགྲོ་བར་འགྱུར། །འབྲལ་ལ་ཁྱད་པར་ཅི་
ཞིག་ཡོད་ན་འགྲོ་བ་རང་ཉིད་སྤོང་མི་བྱེད། །དབང་མེད་འབྲལ་ལས་ཡིད་ལ་
ཡོངས་སུ་གདུང་བ་མཐའ་ཡས་སྐྱེད་པར་བྱེད། །འདི་དག་རང་གིས་སྤངས་ན་ཞི་
བའི་བདེ་བ་མཐའ་ཡས་འབྱུང་བར་འགྱུར། །དམ་པ་མིན་དང་ལྷན་ཅིག་གནས་
གྱུར་ཀྱང་། །ཆུ་དང་པདྨ་བཞིན་དུ་འདྲེས་མི་འགྱུར། །དམ་པ་ཐག་རིང་དག་ན་
གནས་གྱུར་ཀྱང་། །ཟླ་བ་ཀུ་མུ་ད་ལྟར་དགའ་བར་བྱེད། །འདུ་འཛི་ཀུན་དུ་སྤང་
བར་བྱ། །དམ་པ་དག་དང་འགྲོགས་པར་བརྩོན། །ནད་ཀྱིས་འཇིགས་པ་མེད་པ་
ནི། །ཉིན་གཅིག་ལོ་བརྒྱ་བས་ཀྱང་མཆོག །འདོད་པ་ཀུན་དུ་སྤང་བར་བྱ། །
གལ་ཏེ་དེ་སྤོང་མ་ནུས་ན། །ཐར་པ་དག་ལ་འདོད་པར་གྱིས། །དེ་ཉིད་དེ་ཡི་
སྨན་ཡིན་ནོ། །སྐར་མ་ཆེན་པོ་མང་དུ་ཤར་གྱུར་ཅིང་། །ས་ཡི་རྒྱན་གྱུར་ཟླ་བ་
ཤར་ན་ཡང་། །གང་ཚེ་ཉི་མ་ནུབ་ན་མཚན་མོར་འགྱུར། །ཉི་མ་མ་གཏོགས་ཤར་
ནུབ་ཕྱོགས་མི་ཕྱེད། །གང་ཞིག་ཤར་བར་གྱུར་ན་ཡང་། །ཉི་མ་མེད་ན་གཟི་ཅན་
མེད། །ཉི་མ་ཤར་བ་མཆོག་ཡིན་གྱི། །གཞན་དག་ཤར་བ་ཅི་ཞིག་དགོས། །མེ་
ཏོག་གི་ནི་མགོ་ལྕོགས་བཞིན། །དམ་པའི་འགྲོ་བ་གཉིས་ཡིན་ཏེ། །འཇིག་རྟེན་
ཀུན་གྱི་སྤྱི་བཀུར་བའམ། །ནགས་ཉིད་དུ་ནི་དེངས་པར་བྱ། །མི་སྲུན་སྐྱེ་བོའི་
ཁུང་ནས་བྱུང་བ་ཡི། །ཚིག་ངན་སྦྲུལ་གྱིས་སྐྱེ་བོ་དམ་པ་ཟིན། །སྦྲུལ་དེ་ཞི་བར་
559



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
བྱེད་པའི་གཉེན་པོར་ཡང་། །ཤེས་རབ་བཟོད་པའི་སྨན་དག་བསྟེན་པར་བྱ། །
བརྟན་རྣམས་སྡུག་བསྔལ་མྱོང་གྱུར་ཀྱང་། །ཡིད་ནི་ཞུམ་པར་མི་བྱེད་དེ། །ཟླ་བ་
སྒྲ་གཅན་ཁར་ཞུགས་ནས། །འཆར་བར་ཅི་ག་མི་བྱེད་དམ། །སེམས་ཅན་རྣམས་
ལ་གང་གི་སེམས། །སྙིང་རྗེས་བརླན་པར་གྱུར་པ་དག །ཐར་དང་ཡེ་ཤེས་དེ་
ཡིན་གྱི། །རལ་པ་ཐལ་བ་ཆོས་གོས་མིན། །ནགས་སྲེག་པ་ཡི་མེ་ལ་ནི། །རླུང་
ལངས་གྲོགས་སུ་འགྱུར་བ་ཡིན། །དེ་ཉིད་མེད་པར་གསོད་བྱེད་པའི། །ཉམ་ཆུང་
བ་ལ་བཤེས་ཡོད་མིན། །གཞན་གྱིས་གཞན་དུ་བསྒྲགས་ནས་ནི། །མེད་པའང་
ཡོན་ཏན་ཅན་དུ་འགྱུར། །རང་ཉིད་ཡོན་ཏན་སྨྲ་བྱེད་ན། །བརྒྱ་བྱིན་ཡིན་ཡང་
བཙུན་མི་འགྱུར། །གང་ཞིག་རིག་ལྡན་ཁེངས་པ་དང་། །ནོར་ཡོད་སེར་སྣ་ལྡན་
པ་དག །དེ་ནི་ལྷ་ཡིས་སྨོད་འདོར་ཏེ། །ཆུ་ལས་མེ་ནི་བྱུང་དང་མཚུངས། །གང་
ཞིག་ཡིད་དང་རྗེས་མཐུན་པ། །རིང་ན་གནས་ཀྱང་ཉེ་བ་ཡིན། །གང་ཞིག་ཡིད་
དང་མི་མཐུན་པ། །གམ་ན་གནས་ཀྱང་རིང་བ་ཡིན། །གཞན་གྱི་འབྱོར་པ་དམ་
པ་མཐོང་ནས་ནི། །གང་ཞིག་སེམས་འཁྲུགས་པ་ནི་སྐྱེ་འགྱུར་བ། །དོན་དེ་ཅུང་
ཟད་རྙེད་པར་མི་འགྱུར་གྱི། །འགྲོ་དེས་རང་གི་བསོད་ནམས་འཇོམས་པར་བྱེད། །
ཆགས་པ་དང་འདྲའི་དྲི་མ་འགྲོ་ན་མེད། །ཕྲག་དོག་དང་འདྲའི་གནོད་པ་
གཞན་ཡོད་མིན། །སློང་བ་དང་འདྲའི་མཛའ་བོ་ཡོད་མིན་ཏེ། །གཏོང་བ་དང་
མཉམ་གཉེན་ནི་འགྲོ་ན་མེད། །བཀྲེས་པ་དང་འདྲའི་ལུས་ཀྱི་ཟུག་གཟེར་མེད། །
སེམས་ལས་དང་མཚུངས་ལུས་ཀྱི་སྐེམ་བྱེད་མེད། །ཡོན་ཏན་ལྟ་བུའི་རྒྱན་ནི་ཡོད་
མིན་ལ། །བཟོད་པ་དང་མཉམ་ལུས་ཀྱི་གོ་ཆ་མེད། །སྐྱེ་བོ་སེར་སྣ་ཅན་ལ་ནོར་
560



ཆོས་ཚན་ཉེར་གསུམ་པ། ཚིགས་སུ་བཅད་པ་བརྒྱ་པ།
ཡོད་ཅི་ཞིག་བྱ། །གཡོ་སྒྱུ་ཕྲག་དོག་ཅན་གྱི་བཤེས་ཀྱིས་ཅི་ཞིག་བྱ། །ཕ་རོལ་
གནོད་བྱེད་ཡོན་ཏན་མང་ལྡན་ཅི་ཞིག་བྱ། །ཕོངས་དུས་རྒྱབ་ཀྱིས་ཕྱོགས་པའི་
མཛའ་བོས་ཅི་ཞིག་བྱ། །རྣམ་པ་ཀུན་དུ་རང་ཕན་སྤྱོད་བྱ་ཡི། །འཁོར་མང་ནང་
དུ་སྨྲས་པས་ཅི་ཞིག་བྱ། །སྐྱེ་བོ་ཐམས་ཅད་ཡོངས་སུ་མགུ་འགྱུར་བ། །དེ་འདྲའི་
ཐབས་ནི་གང་ནའང་ཡོད་མ་ཡིན། །གནས་སྐབས་དང་ནི་མཐུན་པར་བྱ། །
བདེན་དང་བསྟུན་དང་བྱམས་སྡང་དག །བདག་གཞན་ནུས་དང་སྦྱར་ནས་སྤྱོད།།
གང་ཡིན་དེ་ཤེས་མཛངས་པ་ཡིན། །ཇི་སྲིད་འཚེ་བ་བསད་ཀྱང་ནི། །དགྲ་བོ་
ཟད་པར་མི་འགྱུར་གྱི། །རང་གི་ཁྲོ་བ་ཉིད་བསད་ན། །དེས་ནི་དགྲ་རྣམས་ཀུན་
བསད་ཡིན། །མི་སྲུན་སྐྱེ་བོ་གདུལ་བར་བྱ། །ཡོན་ཏན་ཅན་དག་ཀུན་དུ་བཀུར། །
དྲང་པོའི་སྤྱོད་པས་དཀོར་མཛོད་དགང་། །རང་གི་ཡུལ་འཁོར་བསྐྱང་བར་བྱ། །
ཇི་སྲིད་ལས་ནི་མཐོང་བ་དང་། །ཇི་སྲིད་རྐང་པ་བརྟན་པ་དང༌། །ཇི་སྲིད་ཤེས་
རབ་མ་ཉམས་པ། །དེ་སྲིད་རང་གི་ཕན་པ་གྱིས། །རྒྱལ་པོ་བྱི་བོ་བྱེད་པ་དང་། །
དེ་ཡི་བློན་པོ་མི་མཁས་པས། །ནོར་བསགས་པ་ལྟ་ག་ལ་སྟེ། །འབད་པ་ཆེན་པོས་
སྲོག་སྲུངས་ཤིག །གང་ན་ཞལ་ཏ་བྱེད་པ་མང་། །ཀུན་ཀྱང་མཁས་པར་ང་རྒྱལ་
ཆེ། །ཐམས་ཅད་གཙོ་བོ་བྱེད་འདོད་པ། །དེ་ཡི་ཚོགས་ནི་འཇིག་པར་འགྱུར། །
གང་ན་བྱི་བས་མཛོད་པ་བྱེད། །བྱི་ལས་མར་ནི་བསྲུང་བ་དང་། །བྱ་རོག་ཕྱག་
ཚང་བྱེད་པ་ཡི། །དེ་ཡི་དངོས་དེ་སྨོས་ཅི་དགོས། །ཀུན་དགའ་ར་བའི་ཕྲེང་
བརྒྱུད་བཞིན། །མེ་ཏོག་རྒྱས་པ་བཏུ་བྱ་ཡི། །ཇི་ལྟར་སོལ་བ་མཁན་བཞིན་དུ། །
རྩ་ནས་གཅད་པར་མི་བྱའོ། །གྲོག་མཁར་ས་དང་སྦྲང་རྩི་དང༌། །ཟླ་བ་ཚེས་པ་
561



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ཡར་གྱི་ངོ༌། །རྒྱལ་པོའི་ནོར་དང་སྤྲང་པོའི་ནོར། །ཅུང་ཟད་ཅུང་ཟད་བསགས་
པས་འཕེལ། །ཏི་ཏི་ར་ནི་ཟིལ་པ་ཡི། །ཐིགས་པ་ཙམ་གྱིས་སྲོག་འཛིན་བྱེད། །
བསླངས་པས་ཐོབ་པར་མི་འགྱུར་ན། །བརྒྱ་བྱིན་ལ་ཡང་མི་བསླང་ངོ༌། །རྨ་བྱ་སོ་
གའི་ཚ་བས་གདུངས་ཀྱང་ནི། །མཁའ་དཀྱིལ་ཆར་གྱི་རྒྱུན་ལ་རེ་བླ་ཡི། །རྫིང་བུ་
རྙོག་མ་ཅན་གྱི་ཆུ་དམན་ལ། །དྲེགས་པས་བསྟོད་པའི་མགྲིན་པ་མ་འདུད་ཅིག །
སྟོབས་ལྡན་སེང་གེ་རི་དྭགས་ཤ་ཁྲག་ཟ་འཐུང་ཡང་། །ལོ་གཅིག་ཁྱུད་ཀོར་ལ་ནི་
འཁྲིག་པ་ལན་ཅིག་སྤྱོད། །བོང་བུ་རྡུལ་ཙམ་ཟ་བའང་འདོད་པ་རྟག་ཏུ་སྤྱོད། །
དེ་གཉིས་གང་གི་རྒྱུས་བསྐྱེད་ཁྱེད་ཀྱིས་ང་ལ་སྨྲོས། །ནགས་ཀྱི་གླང་པོ་རྩྭ་ལོ་ཟ་
ཡང་སྟོབས་དང་ལྡན། །སྦྲུལ་ནི་ཟས་སུ་རླུང་ཟར་གྱུར་ཀྱང་སྙེགས་པ་མེད། །
དྲང་སྲོང་རྩ་བ་འབྲས་བུ་ཙམ་གྱིས་དུས་འདའ་བྱེད། །དེ་བས་ཁྲེལ་འཛེམ་ཆོག་
ཤེས་ཁོ་ན་འབྱོར་པའི་མཆོག །གང་ཞིག་ཡི་གེ་མཆོག་གིས་བརྒྱན་པའི་ཁ་ནི་གང་
ཡིན་པ། །དེ་ནི་ཡིད་འོང་པདྨ་རབ་གསར་རྒྱས་པ་ལྟ་བུར་མཛེས། །ཡི་གེ་མེད་
པར་གྱུར་པའི་ཁ་ནི་གང་ཡིན་པ། །དེ་ནི་ཁ་མིན་ས་ཡི་བུ་ག་དག་དང་མཚུངས། །
བོང་བུ་ཕྱུགས་ལ་ནོར་བུ་མུ་ཏིག་ཅི། །དུད་འགྲོ་ཕག་ལ་ཁ་ཟས་ཞིམ་པོ་ཅི། །
ལོང་ལ་སྣང་དང་འོན་པ་དག་ལ་གླུ། །གླེན་པ་དག་ལ་ཆོས་ཀྱིས་ཅི་ཞིག་བྱ། །ཀ་
ཏན་ཏྲ་ཞེས་སྒྲ་མཁན་དང་། །གཅེས་སྒྲུབ་ཤེས་པའི་སྨན་པ་དང་། །དབྱུག་པ་
ཐོགས་པའི་རལ་ཀ་བ། །དེ་གསུམ་འཇིག་རྟེན་བཞད་གད་སའོ། །བདག་ལ་བྱིན་
ཟེར་དམན་པའི་ཚིག །མི་སྦྱིན་ཟེར་བ་དམན་པས་དམན། །འདི་ཁྱེར་ཟེར་བ་
མཆོག་གི་ཚིག །མི་འཁྱེར་ཟེར་བ་དེ་བས་མཆོག །གནོད་སྤངས་ཕན་པ་བསྟེན་
562



ཆོས་ཚན་ཉེར་གསུམ་པ། ཚིགས་སུ་བཅད་པ་བརྒྱ་པ།
-
-
--
-
པ་ཡི། །སྦྱོར་བ་གང་ཡང་རུང་བ་ཡིས། །ལུས་ནི་ཤིན་ཏུ་བསྲུང་བྱ་ཡི། །ནོར་ལ་
སྲེད་པས་ཅི་ཞིག་བྱ། །འབྱོར་པ་ཡོད་ཀྱང་གཏོང་མེད་ན། །ཉེ་བར་འཚོ་བས་ཅི་
ཞིག་བྱ། །ཀཽ་ཤུ་ཀ་ཡི་འབྲས་བུ་ནི། །ཆགས་ཀྱང་ཁ་བས་ཅི་བྱར་ཡོད། །འདོད་
པས་གདུངས་ལ་ཁྲེལ་མེད་ངོ་ཚ་མེད། །བཀྲེས་པས་གདུངས་ན་སྟོབས་མེད་
མདངས་ཀྱང་མེད། །ནད་ཀྱིས་གདུངས་ན་གཉིད་མེད་བདེ་བ་མེད། །ལམ་གྱིས་
དུབ་ན་འཇིགས་དང་བརྩོན་པ་མེད། །གྲོགས་པོ་ནོར་ལ་བརྐམ་པ་སྤང་། །ཆུང་
མ་ལོག་གཡེམ་ཆེ་བ་སྤང་། །རྒྱལ་པོ་ཆོས་མིན་སྤྱོད་པ་སྤང་། །བློན་པོ་རབ་
གཏུམ་དབྱེན་སྨྲ་སྤང་། །ཡུལ་ངན་འཚོ་བ་ངན་པ་སྤང་། །བཤེས་གཉེན་ངན་པ་
སྤང་བར་བྱ། །བཀུར་དཀའ་གསོ་དཔྱད་མི་མཁས་པ། །དེ་ལྟ་བུ་ཡི་སྨན་པ་སྤང་། །
ཕན་དང་མི་ཕན་དཔྱོད་པའི་བློ་མེད་ཅིང་། །ཐོས་དང་བསམ་དང་བསྒོམ་པ་
རྣམ་སྤངས་ཏེ། །ལྟོ་བ་འགེངས་པ་ཙམ་ཞིག་གཙོར་འཛིན་པ། །སྐྱེས་བུ་དེ་བློ་
ཕྱུགས་དང་ཁྱད་ཅི་ཡོད། །ཆུ་ཡིས་བུམ་པ་ཕྱེད་བཀང་བ། །རབ་ཏུ་འབད་པས་
བཟུང་བྱས་ཏེ། །སྤྱི་བོར་བདག་གིས་ཁུར་བ་བཞིན། །སྐྱེ་བོ་ངན་པ་བཀུར་ན་ཁྲོ། །
རང་བཞིན་ངན་པའི་མི་རྣམས་དང་། །སྲང་གི་མཚན་ཉིད་ཤིན་ཏུ་མཚུངས། །
ཅུང་ཟད་ཙམ་གྱིས་མཐོ་འགྱུར་ལ། །ཅུང་ཟད་ཙམ་གྱིས་དམའ་བར་འགྱུར། །
ཙན་དན་གླ་རྩི་ག་བུར་གྱིས་བྱུགས་ཀྱང་། །སྒོག་སྐྱའི་དྲི་ནི་རང་བཞིན་མི་འདོར་
ལྟར། །ལེགས་པའི་གཞུང་ལུགས་བཟང་པོ་རབ་བསླབས་ཀྱང་། །རང་བཞིན་
ངན་པའི་མཚན་ཉིད་འདོར་མི་སྲིད། །ཇི་ལྟར་རིག་པས་བརྒྱན་གྱུར་ཀྱང་། །སྐྱེ་
བོ་ངན་པ་ཡོངས་སུ་སྤང་། །སྦྲུལ་གདུག་ནོར་བུས་བརྒྱན་གྱུར་ཀྱང་། །ཅི་སྟེ་
563



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
འཇིགས་པ་མི་བསྐྱེད་དམ། །ངན་པ་ཇི་ལྟར་ཉམ་ཆུང་བ། །དེ་སྲིད་བར་དུ་རང་
བཞིན་བཟང་། །སྟོན་ཀ་ཡི་ནི་ཆུ་བོ་དག །སྐྱེས་བུ་ཀུན་གྱིས་བརྒལ་བར་སླ། །
ཡོན་ཏན་ཚུལ་སྤྱོད་རང་བཞིན་གསལ་བ་ཡིས། །སྐྱེ་བོ་ངན་པ་བཅོས་སུ་ག་ལ་
རུང་། །ཚ་ཞིང་དྲོད་ཆེ་རྩུབ་པས་བསྒྲུབས་པ་ཡི། །བད་ཀན་ནད་བཞིན་རབ་ཏུ་
འཕེལ་བར་འགྱུར། །མི་སྲུན་སྐྱེ་བོ་མ་གུས་བྲན། །མ་དུལ་རྟ་དང་ཆུང་མ་ངན། །
བརྡུངས་ན་མཉེན་པར་འགྱུར་བ་སྟེ། །འདི་དག་ལེགས་བྱའི་སྣོད་མ་ཡིན། །རྒྱ་
མཚོར་ཆར་བབ་དོན་མེད་དོ། །འགྲངས་ལ་ཟན་བྱིན་དོན་མེད་དོ། །ཕྱུག་ལ་
ནོར་བྱིན་དོན་མེད་དོ། །དམན་ལ་ལེགས་བྱས་དོན་མེད་དོ། །དམ་པའི་བུ་ཡི་
གདོང་ལ་པདྨ་ཡོད། །སྨད་འཚོང་བུ་ཡི་སླད་ནས་དུག་ལོ་སྐྱེས། །ཇི་ལྟ་ཇི་ལྟར་
ལོག་པར་སྤྱོད་པར་བྱེད། །དེ་ལྟ་དེ་ལྟར་གོ་འཕང་འདའ་བར་འགྱུར། །སྤྲིན་གྱི་
གྲིབ་མ་སྐྱེ་བོ་ངན་དང་མཛའ། །རྗེ་བོ་ངན་དང་བདག་པོ་དམན་ལ་བརྟེན། །
ཟིལ་པའི་ཆུ་དང་རྩྭ་ལས་འབར་བའི་མེ། །དྲུག་པོ་དེ་དག་ཆུ་ཡི་ཆུ་བུར་མཚུངས། །
ཤ་སྐམ་དང་ནི་བུད་མེད་རྒན། །ཆང་གསར་ཞོ་ནི་ཆགས་མ་ཐག །ཉིན་ཕྱེད་
གཉིད་དང་ནམ་ཕྱེད་ཟས། །འདི་དྲུག་འཕྲལ་དུ་སྲོག་འཕྲོག་པའོ། །མར་གསར་
འབྲས་ཆན་འོ་མར་བཅས། །ཤ་གསར་བུད་མེད་གཞོན་ནུ་དང་། །ཤིང་གི་གྲིབ་
མ་ཆུ་དྲོན་ཁྲུས། །འདི་དྲུག་འཕྲལ་དུ་སྟོབས་སྐྱེད་དོ། །སྡུག་པ་དང་བྲལ་རང་
མིས་བརྙས་པ་དང་། །བུ་ལོན་མང་ཞིང་ངན་པ་དག་ལ་བརྟེན། །དབུལ་པོར་
གྱུར་ནས་མཛའ་བོས་རིང་དུ་སྤངས། །འདི་ལྔ་མེ་མེད་པར་ནི་བསྲེག་པའོ། །
བོགས་མེད་ཚོང་དང་སྟོབས་ལྡན་དག་ལ་འཚེ། །སློང་ཞིང་འགྱིང་ལ་ནོར་མེད་
564



ཆོས་ཚན་ཉེར་གསུམ་པ། ཚིགས་སུ་བཅད་པ་བརྒྱ་པ།
འདོད་ལ་དགའ། །ན་ཆུང་སྡུག་ལ་ཚིག་རྩུབ་སྨྲ་བྱེད་པ། །འདི་ལྔ་ལོག་པར་སྤྱོད་
པའི་སྐྱེས་བུའོ། །གང་ཞིག་ཆོས་ནི་སྦྱིན་བྱེད་དང་། །མི་འཇིགས་སྦྱིན་དང་ཁ་
ཟས་སྦྱིན། །ལུས་སྐྱེད་པ་དང་གདམས་ངག་སྦྱིན། །འདི་ལྔ་ཕན་འདོགས་བྱེད་
པའོ། །རབ་ཏུ་བྱུང་ནས་སླར་ལོག་དང་། །བུད་མེད་ཁྱོ་གསུམ་མཐོང་བ་དང་། །
ཅེ་སྤྱང་རྙི་ལས་ཤོར་བ་སྟེ། །འདི་གསུམ་གཡོན་ཅན་ཤེས་པར་བྱ། །སྨན་པ་ཁ་
ཟས་མ་ཞུ་དང་། །རྒྱལ་པོ་བརྫུན་དུ་སྨྲ་བ་དང་། །རིགས་ལྡན་སྡིག་པ་སྤྱོད་པ་སྟེ། །
འདི་གསུམ་ཤིན་ཏུ་མི་རིགས་པའོ། །གཞན་ལས་ཚོལ་ཞིང་ཟས་ཞིམ་འདོད། །
སློང་མོས་འཚོ་ཞིང་ཁེངས་པ་ཆེ། །བསྟན་བཅོས་མི་ཤེས་རྩོད་པར་འདོད། །འདི་
གསུམ་འཇིག་རྟེན་བཞད་གད་རྒྱུ། །རྒྱལ་པོ་སྨྲ་བ་ལན་ཅིག་དང༌། །བུ་མོ་གཏོང་
བ་ལན་ཅིག་དང་། །འཕགས་པ་མཐོང་བ་ལན་ཅིག་ཏེ། །འདི་གསུམ་འཇིག་
རྟེན་ལན་རེ་བ། །དཀའ་ཐུབ་ལུས་ནི་ཚོ་བ་དང་། །མཛེས་མ་གཅིག་པུར་ཉལ་བ་
དང་། །དཔའ་བོ་རྨ་མཚན་མེད་པ་སྟེ། །འདི་གསུམ་ཡིད་མི་ཆེས་པའི་རྒྱུ། །
རྒྱལ་པོ་བྱི་གཡེམ་བྱེད་པ་དང་། །བྲམ་ཟེ་གཞན་ལ་འཚེ་བ་དང་། །དགེ་སྦྱོང་
རྩེད་འཇོ་བྱེད་པ་སྟེ། །འདི་གསུམ་འཇིག་རྟེན་སྨད་པའི་གནས། །མཁས་པ་ང་
རྒྱལ་མེད་པ་དང་། །དཔའ་བོ་ཉེ་བར་ཞི་བ་དང་། །ཕྱུག་པོ་གཏོང་བའི་སྒོ་ཕྱེ་བ། །
འདི་གསུམ་འཇིག་རྟེན་བསྟོད་པའི་གནས། །བརྩེ་ལྡན་ཕན་འདོགས་ངོམས་པ་
མེད། །གདུག་ཅན་འཚེ་བས་ངོམས་པ་མེད། །བྱིས་པ་འདོད་པས་མི་ངོམས་ཏེ། །
འདི་གསུམ་འཇིག་རྟེན་ངོམས་མེད་པའོ། །ནོར་ཕྱིར་ཡིད་ནི་གདུངས་པ་དང་། །
ཁྱིམ་ན་ཆུང་མ་ལོག་པར་སྤྱོད། །བསླུས་དང་བརྙས་པ་བྱས་པ་རྣམས། །བློ་དང་
565



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ལྡན་པས་སྨྲ་མི་བྱ། །མཁའ་ལ་སྐར་མཁན་དག་གིས་རྩིས་བྱས་ན། །ཟླ་བ་དང་ནི་
སྐར་མའི་ལམ་རྣམས་ཤེས། །ཁྱིམ་ན་ཆུང་མ་ལོག་གཡེམ་བྱེད་པ་དང་། །སྣ་
ཚོགས་ངན་སྤྱོད་དེ་ནི་མཐོང་མ་གྱུར། །དེ་ཉིད་ཤེས་ན་སློབ་དཔོན་ཅི། །ནད་
དང་བྲལ་ལ་སྨན་པ་ཅི། །ཆུ་བོ་རྒལ་ལ་གྲུ་པ་ཅི། །ཆགས་བྲལ་མཛེས་མས་ཅི་
ཞིག་བྱ། །ལྷ་དང་བྲམ་ཟེ་དམ་པ་དག །བདེན་པ་ཡིས་ནི་དགའ་བར་འགྱུར། །
མཁས་པ་ཚིག་ཟབ་སྨྲ་བས་དགའ། །ཕལ་པ་ཟས་དང་སྐོམ་གྱིས་དགའ། །རི་བོ་
ཀུན་ལ་རིན་ཆེན་མེད། །ནགས་ཚལ་ཀུན་ན་ཙན་དན་མེད། །ཉ་རྣམས་ཀུན་ལ་
མུ་ཏིག་མེད། །དམ་པ་ཀུན་ལ་ཡོད་མ་ཡིན། །ངང་པ་ཆུ་སྐྱར་ཚོགས་ན་མཛེས་མ་
ཡིན། །ཅང་ཤེས་བོང་བུའི་ཚོགས་ན་མཛེས་མ་ཡིན། །སེང་གེ་ཝ་ཡི་ཚོགས་ན་
མཛེས་མ་ཡིན། །མཁས་པ་བླུན་པོའི་ཚོགས་ནང་མཛེས་མ་ཡིན། །ཁུ་བྱུག་ཚུལ་
ནི་སྒྲ་སྙན་ཡིན། །མཁས་པའི་ཚུལ་ནི་རིག་པ་ཡིན། །བུད་མེད་ཚུལ་ནི་ཁྲེལ་ཡོད་
ཡིན། །དཀའ་ཐུབ་ཚུལ་ནི་བཟོད་པ་ཡིན། །མཐུ་ཆེན་བཅོས་སུ་མི་རུང་ལ། །
བཟོད་པ་བྱར་ཡང་ཅི་ཞིག་ཡོད། །ཞི་བ་དུལ་བར་སྤྱོད་པ་ལ། །བཟོད་པ་བྱ་བ་
ཅི་ཞིག་དགོས། །ཕན་མེད་གཉེན་ནི་གཞན་ཡིན་ཏེ། །ཕ་རོལ་ཡིན་ཡང་གང་
ཕན་གཉེན། །ལྷན་ཅིག་སྐྱེས་པའི་ནད་སོགས་དང་། །གངས་ཅན་རི་བོའི་སྨན་
བཞིན་ནོ། །མཐུ་ཆེ་བ་དང་འགྲོགས་གྱུར་ན། །མཐོན་པོ་ཉིད་དུ་སུ་མི་འགྱུར། །
མེ་ཏོག་ཕྲེང་དང་འབྲེལ་བ་ཡིས། །སྲད་བུ་མགོ་ལ་འཆིང་བར་བྱེད། །དྲང་ཞིང་
བདེན་པར་སྨྲ་བ་ལ། །སླུ་བྱེད་མཁས་པ་ཡིན་ནམ་ཅི། །པང་པར་བརྟེན་ཏེ་ཉལ་
བའི་མི། །གསོད་པ་དེ་ཅི་དཔའ་བོ་འམ། །གཞོན་ནུའི་དུས་ན་ཕ་མའི་དབང་
566



ཆོས་ཚན་ཉེར་གསུམ་པ། ཚིགས་སུ་བཅད་པ་བརྒྱ་པ།
གྱུར་ཅིང་། །ལང་ཚོའི་དུས་ན་བུད་མེད་དབང་གྱུར་ཏེ། །རྒན་པོའི་དུས་ན་བུ་ཡི་
དབང་གྱུར་པས། །བླུན་པོ་ནམ་ཡང་རང་དབང་ཡོད་མ་ཡིན། །ཇི་ལྟར་འདོད་
ཆགས་མ་གྱུར་པ། །དེ་སྲིད་ཡོན་ཏན་དེ་ཉིད་ཡིན། །འདོད་ཆེན་འདི་ལ་ཞུགས་
གྱུར་ན། །ཡོན་ཏན་བཙུན་པར་ག་ལ་འགྱུར། །སྐྱེ་བོ་ཕལ་ཆེར་རང་གི་ནི། །
ཚད་མས་གཞན་དག་འཇལ་བར་བྱེད། །དྲང་སྲོང་གིས་ནི་ཡི་དྭགས་མཐོང་། །
འདི་ནི་དཀའ་ཐུབ་པ་ཞེས་ཟེར། །སྐྱེ་བོ་ངན་པས་སུན་ཕྱུང་ན། །དམ་པ་ལ་ཡང་
ཡིད་མི་ཆེས། །བྱིས་པ་འོ་མས་ཁ་ཚིག་ན། །ཞོ་ལའང་ཕུ་ཡིས་འདེབས་ཤིང་
འཐུང་། །ཟོ་ཆུན་བཟོར་ནི་སྦྱར་གྱུར་ན། །བུད་མེད་ཀྱི་ཡང་དབང་དུ་འགྱུར། །
དང་པོ་རྩོམ་པ་གང་ཡིན་པ། །དེ་ནི་ངོ་མཚར་ཆེ་བ་ཡིན། །གང་ཞིག་ཆེན་པོའི་
སྤྱིར་བཀུར་བ། །དེ་ཉིད་དམན་པས་རྩྭ་སྙམ་སེམས། །མཁས་པས་ཕྱག་བྱས་
མཆོད་རྟེན་ནི། །ཁཱ་ཡིས་སྟན་དུ་བྱེད་པ་ཡིན། །ཀེ་ཏ་ཀ་ཡི་འབྲས་བུ་ནི། །ཆུ་
རྣམས་དང་བར་བྱེད་མོད་ཀྱི། །དེ་ཡི་མིང་ཙམ་བརྗོད་པ་ཡིས། །ཆུ་རྡུལ་དང་
བར་མི་བྱེད་དོ། །དམ་པ་དང་པོར་ཁས་འཆེ་མི་བྱེད་ལ། །གལ་ཏེ་དཀའ་བས་
ཁས་ནི་བླངས་གྱུར་ན། །རྡོ་ལ་རི་མོ་བྲིས་པ་ཇི་ལྟ་བར། །ཁས་བླངས་དེ་ནི་ངེས་
པར་སྒྲུབ་པར་བྱེད། །དམན་པས་གང་ཚེ་ནོར་ནི་ཅུང་ཟད་རྙེད། །འགྲོ་བ་
གཞན་ལ་བརྙས་པའི་ང་རྒྱལ་ལྡན། །དམ་པ་ནོར་གྱི་འབྱོར་པ་ཐོབ་གྱུར་ཀྱང་། །
སཱ་ལུ་སྨིན་པ་བཞིན་དུ་ཤིན་ཏུ་དུད། །ཤེས་རབ་དང་འདྲའི་མིག་མེད་དེ། །
རྨོངས་པ་དང་མཉམ་མུན་པ་མེད། །ནད་དང་འདྲ་བའི་དགྲ་མེད་དེ། །འཆི་
བདག་དང་མཉམ་འཇིགས་པ་མེད། །དེ་བས་ཤིན་ཏུ་མི་བཟད་པའི། །འཆི་བ་
567



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ས
ངེས་པར་འབྱུང་འགྱུར་གྱི། །འདོད་པ་རྣམས་ལ་སེམས་ཟློག་ལ། །དམ་པའི་ཆོས་
ལ་དགའ་བར་གྱིས། །ཡོན་ཏན་ཅན་ལ་རིག་པ་ཡོན་ཏན་འགྱུར། །ཡོན་ཏན་
མེད་ལ་དེ་ཉིད་སྐྱོན་དུ་འགྱུར། །ཆུ་བོའི་ཆུ་ནི་ཤིན་ཏུ་དྲི་མེད་པའང་། །རྒྱ་
མཚོར་ཕྱིན་ན་བཏུང་དུ་མི་རུང་འགྱུར། །བྱེ་བྲག་ཕྱེད་པའི་བློ་ལྡན་ཡང་། །བྱ་བ་
གྲོས་ཀྱིས་བསྒྲུབ་པར་བྱ། །དེ་ལ་ཉེས་དམིགས་མི་འབྱུང་སྟེ། །བྱུང་ནའང་དེ་
ཡིས་སླར་སྤོང་བྱེད། །བརྟན་ཞིང་འཇམ་ལ་ཚིག་ཉུང་གང་ཡིན་པ། །དེ་ལ་མི་
ཡིས་ཤིན་ཏུ་བག་བྱ་སྟེ། །ཉི་མ་སྤྲིན་སྟུག་ནང་ནས་བྱུང་བ་ཡི། །འོད་ཟེར་ཤིན་
ཏུ་ཚ་བར་འགྱུར་བ་བཞིན། །ན་ཚོད་གཞོན་ཡང་ཉེ་བར་ཞི་ལ་དགའ། །མཁས་
པར་གྱུར་ཀྱང་ཤེས་པའི་ང་རྒྱལ་མེད། །གཟི་བརྗིད་ཆེ་ཡང་བཟོད་ཅིང་དེས་པ་
ཡིས། །དགྲ་ལས་རྒྱལ་བྱེད་དེ་ནི་རྙེད་པར་དཀའ། །ཕྱུག་པོ་ཀླ་ཀློ་རྣམས་ལའང་
ཡོད། །དཔའ་བོ་དུད་འགྲོ་རྣམས་ལའང་ཡོད། །སྣ་ཚོགས་དོན་ལྡན་གཏམ་སྨྲ་
བའི། །དམ་པ་དག་ནི་ཤིན་ཏུ་དཀོན། །འབྱོར་བ་གཡོ་ཞིང་ལང་ཚོ་མྱུར་དུ་
འཇིག །སྲོག་ནི་གཤིན་རྗེའི་སོ་ཡི་བར་ན་གནས། །འདིར་བདེ་དོན་གཉེར་ཕ་
རོལ་ཡལ་བར་འདོད། །དེ་ནི་གཡང་སའི་མཐར་གནས་ལོང་བ་བཞིན། །གང་
ཞིག་ཉོན་མོངས་ནད་བཅས་པ། །དེ་སྨན་དམ་ཆོས་མི་བསྟེན་པར། །ཡུལ་ལ་
བག་ཡངས་སྤྱོད་པ་ནི། །སྲིད་པའི་ལམ་ལས་འབྱུང་མི་འགྱུར། །གལ་ཏེ་འགྲོ་བ་
འདི་དག་གིས། །འཆི་བདག་སྤྱི་བོར་གནས་མཐོང་ན། །ཟས་ཀྱང་ཡིད་དུ་མི་
འོང་ན། །བྱ་བ་གཞན་ལྟ་ཅི་ཞིག་སྨོས། །བྱ་བ་ཟིན་ནམ་མ་ཟིན་ཞེས། །འཆི་
བདག་སྡོད་པར་མི་འགྱུར་བས། །སང་གི་བྱ་བ་དེ་རིང་སྟེ། །ཕྱི་དྲོའི་བྱ་བ་སྔ་དྲོ་
568



ཆོས་ཚན་ཉེར་གསུམ་པ། ཚིགས་སུ་བཅད་པ་བརྒྱ་པ།
-
-
-
-
འོ། །འཇིག་རྟེན་འཚོ་བ་བརྟན་མ་ཡིན། །ནོར་དང་ལང་ཚོ་བརྟན་མ་ཡིན། །བུ་
དང་ཆུང་མ་བརྟན་མིན་ཏེ། །ཆོས་དང་བདེན་དང་ཕན་པ་བརྟན། །རྒྱལ་པོ་
ཡུན་རིང་གསོན་ན་རུང་། །དྲང་སྲོང་མྱུར་དུ་ཤི་ནའང་རུང་། །རྔོན་པ་ཤི་འམ་
གསོན་མི་རུང་། །དམ་པ་ཤི་འམ་གསོན་ཡང་རུང་། །
ཚིགས་སུ་བཅད་པ་བརྒྱ་པ་ཞེས་བྱ་བ། སློབ་དཔོན་ཆེན་པོ་མཆོག་སྲེད་ཀྱིས་མཛད་པ་
རྫོགས་སོ།། །།
རྒྱ་གར་གྱི་མཁན་པོ་བི་ན་ཡ་ཙནྡྲ་དང་། བོད་ཀྱི་ལོ་ཙཱ་བ་དགེ་སློང་ཆོས་ཀྱི་ཤེས་རབ་
ཀྱིས་བསྒྱུར་ཅིང་ཞུས་ཏེ་གཏན་ལ་ཕབ།
569



ཆོས་ཚན་ཉེར་བཞི་པ།
༄༅། །ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས་
ཞེས་བྱ་བ་བཞུགས་སོ། །
༄༅། །རྒྱ་གར་སྐད་དུ། ཙ་ན་ཀ་རཱ་ཛ་ནཱ་ཏི་ཤཱསྡུ། བོད་སྐད་དུ། ཙ་ན་ཀའི་
རྒྱལ་པོའི་ལུགས་ཀྱི་བསྟན་བཅོས། དཀོན་མཆོག་གསུམ་ལ་ཕྱག་འཚལ་ལོ། །
འཇིག་རྟེན་གསུམ་གྱི་བདག་པོ་གཙོ། །ཐམས་ཅད་མཁྱེན་ལ་ཕྱག་འཚལ་ཏེ། །
གང་ཞིག་ལེགས་པར་རྟོགས་པ་ཡིས། །མི་རྣམས་ཀྱི་ནི་དོན་བྱེད་པ། །རྒྱལ་པོའི་
ལུགས་ཀྱི་བསྟན་བཅོས་ནི། །སྣ་ཚོགས་ལས་བཏུས་བཤད་པར་བྱ། །བསྟན་
བཅོས་འདི་ནི་བསླབས་གྱུར་ན། །ཆོས་བཤད་རིན་ཆེན་རྣམ་གྲགས་པའི། །བྱ་
དང་མི་བྱ་དགེ་མི་དགེ། །ཡང་དག་ཉིད་དུ་ཤེས་པར་འགྱུར། །ཀུན་དུ་གྲགས་པ་
ཐོབ་འགྱུར་ཞིང་། །ཕོངས་པ་རྣམས་དང་མི་འཕྲད་དོ། །ཕྱེ་ན་དོན་ཆུང་ཕྲ་མ་
དང་། །གཞན་གྱི་ཉེས་པ་ཟློག་པ་དང༌། །གཞན་དང་འཐོབ་པར་བྱེད་པ་ནི། །
རིང་དུ་ཡོངས་སུ་སྤང་བར་བྱ། །ཆོས་རྣམས་ཐམས་ཅད་མཉན་བྱ་ཞིང་། །ཐོས་
པ་ཉིད་ཀྱང་གཟུང་བར་བྱ། །བདག་ཉིད་གང་ལ་མི་དགའ་བ། །གཞན་ལ་ཀུན་
དུ་མི་སྤྱད་དོ། །རྩོད་པ་སྨྲ་བ་ཕྲ་མ་དང་། །བལྟ་མིན་ལྟ་བར་བྱེད་པ་དང་། །
མཛའ་དང་ལྷན་ཅིག་འཁོན་གཅུགས་དང་། །དགྲ་དང་ཀུན་དུ་མཛའ་བ་སྤང་། །
570



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
དམ་པ་དག་དང་འགྲོགས་པ་དང་། །མཁས་དང་ལྷན་ཅིག་སྨྲ་བ་དང་། །བརྐམ་
ཆགས་མེད་དང་མཛའ་བ་དག །བྱེད་ན་སྐྱོ་བར་མི་འགྱུར་རོ། །བྱ་དང་བྱེད་པ་
ལ་བརྟེན་ཏེ། །དུས་སུ་དགྲ་དང་མཛའ་བ་དང་། །དུས་སུ་མཛའ་དང་འཐབ་པ་
ཡིས། །མཁས་པས་དུས་ནི་འདའ་བར་བྱ། །གང་ཞིག་ཤེས་པ་ཙམ་གྱིས་ནི། །
ཐམས་ཅད་རྟོགས་པ་ཉིད་འགྱུར་བའི། །ཙ་ན་ཀ་ལས་ཇི་སྐད་བཤད། །རྩ་བའི་
དོན་ནི་རབ་བཤད་བྱ། །གཞན་དང་རྩོད་དང་གཞན་ནོར་དང་། །གཞན་གྱི་
བཞད་གད་གཞན་བུད་མེད། །གཞན་གྱི་ཁྱིམ་དུ་གནས་པ་དག །ནམ་ཡང་བྱ་བ་
མ་ཡིན་ནོ། །ཕན་བྱེད་གཞན་ཡིན་ན་ཡང་གཉེན། །གཉེན་ཡང་ཕན་མེད་གཞན་
ཡིན་ཏེ། །ཕན་བྱེད་དགོན་པའི་སྨན་དང་ནི། །ཕན་མེད་ལུས་སྐྱེས་ནད་དང་
མཚུངས། །གང་ཞིག་ཕན་ལ་སྦྱོར་དེ་གཉེན། །གང་ཞིག་གསོ་བ་དེ་ཕ་མ། །གང་
ཞིག་བསྒོ་བ་ཉན་དེ་བྲན། །གང་ཞིག་སྐྱེ་བ་དེ་ས་བོན། །གང་ཞིག་ཡིད་འོང་དེ་
ཆུང་མ། །གང་ཞིག་བདེ་སྐྱིད་དེ་བུ་ཡིན། །གང་ཞིག་ཡིད་ཆེས་དེ་མཛའ་བོ། །
གང་དུ་འཚོ་བ་དེ་ཡུལ་ཡིན། །ཁྱིམ་ཚགས་མཁས་གང་དེ་ཆུང་མ། །གང་ཞིག་
སྙན་སྨྲ་དེ་ཆུང་མ། །ཁྱིམ་ཐོབ་སྲོག་གཅིག་དེ་ཆུང་མ། །ཁྱིམ་ལས་མི་འཕྲོ་དེ་ཆུང་
མ། །རྟག་ཏུ་ཁྲུས་བྱེད་ལུས་དྲིས་བསྒོས། །ཅུང་ཟད་ཟ་ལ་ཉུང་དུ་སྨྲ། །ཀུན་ལ་
རྟག་ཏུ་དེས་པ་ནི། །ལྷ་མོ་དེ་ཡིན་མི་མོ་མིན། །རྟག་ཏུ་བཀྲ་ཤིས་དང་ལྡན་ཞིང་། །
རྟག་ཏུ་ཆོས་ལ་དགའ་བ་དང་། །རྟག་ཏུ་ཁྱོ་ལ་གུས་བྱེད་ཅིང་། །རྟག་ཏུ་བཞིན་
ནི་འཛུམ་པ་དང་། །རྟག་ཏུ་སྙན་པར་སྨྲ་བ་དང་། །རྟག་པར་དུས་ཚིགས་འདོད་
སྤྱོད་ཡིན། །རྟག་ཏུ་ཕན་པར་བྱེད་པ་དང་། །རྟག་ཏུ་ཕན་པའི་ཟས་ཟ་བའི། །
དུ71



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
བྱ་བ་དེ་དག་ཀུན་གྱིས་ནི། །སྐལ་བ་བཟང་པོ་རྣམ་པར་འཕེལ། །གང་ལ་འདི་
འདྲའི་ཆུང་མ་ཡོད། །དེ་ནི་ལྷ་མོ་མི་མོ་མིན། །ཆུང་མ་གང་ཞིག་མིག་མི་སྡུག །
དྲི་མ་མང་ཞིང་རྩོད་ལ་དགའ། །ཚིག་ལན་ཡང་ནས་ཡང་དུ་སྨྲ། །དེ་རྒས་རྒས་པ་
རྒས་མ་ཡིན། །ཆུང་མ་གང་ཞིག་ཚིག་མི་སྙན། །གཞན་ཁྱིམ་འགྲོ་བར་མངོན་
པར་དགའ། །ངོ་ཚ་དང་བྲལ་རང་བཞིན་ངན། །དེ་རྒས་རྒས་པ་རྒས་མ་ཡིན། །
གང་ཞིག་ཆུང་མ་སྒྲིན་ཞིང་གཙང་། །ཟས་ཞིམ་མཐོང་ན་སྡུག་པ་དང་། །བདག་
ཉིད་སྦས་ཤིང་ཁྱོ་ལ་གུས། །དེ་ཉིད་ལྷ་མོའི་གཟུགས་སུ་བཤད། །ཆུང་མ་གང་
ཞིག་ཡོན་ཏན་ཤེས། །ཁྱོ་ཡི་རྗེས་སུ་འཇུག་བྱེད་ཅིང་། །ཉུང་དུ་ཉུང་དུས་ཆོག་
ཤེས་པ། །དེ་དཔལ་དཔལ་ནི་དཔལ་མོ་ཡིན། །མཛའ་བོ་གཡོན་ཅན་ཆུང་མ་
ངན། །བྲན་གཡོག་ནང་ནས་འཁུ་བྱེད་པ། །དེ་ནི་ཁྱིམ་གནས་སྦྲུལ་དང་ནི། །
འཆི་བདག་ཡིན་པར་ཐེ་ཚོམ་མེད། །ཁྱིམ་དུ་སྦྲུལ་མཐོང་མི་སྣང་གྱུར་པ་དང་། །
ནད་པ་གསོ་བར་བྱས་ནས་ལུས་མ་བརྟས། །དགྲ་བོ་ལག་ཏུ་ཆུད་ནས་ཤོར་བ་
དང་། །ཁོང་པའི་ནང་ནས་ཟུག་རྔུ་ཡིད་ཅིས་བརྟན། །ཙ་ན་ཀའི་རྒྱལ་པོའི་ལུགས་
ཀྱི་བསྟན་བཅོས་ལས་ལེའུ་དང་པོའོ།། །།
ཕོངས་པའི་དོན་དུ་ནོར་བསྲུང་སྟེ། །ནོར་གྱིས་ཀྱང་ནི་ཆུང་མ་བསྲུང། །
ནོར་དང་ཆུང་མ་དག་གིས་ཀྱང་། །བདག་ཉིད་ཀུན་དུ་བསྲུང་བར་བྱ། །ཁྱིམ་གྱི་
དོན་དུ་གཅིག་བཏང་སྟེ། །གྲོང་ཁྱེར་ཕྱིར་ནི་ཁྱིམ་བཏང་ངོ༌། །ལྗོངས་ཀྱི་ཕྱིར་ནི་
གྲོང་ཁྱེར་ཏེ། །བདག་གི་དོན་དུ་ས་རྣམས་བཏང་། །དམྱལ་བར་གནས་པ་
མཆོག་ཡིན་གྱི། །དབུལ་པོའི་ཁྱིམ་གནས་དེ་ལྟ་མིན། །དམྱལ་བར་སྡིག་པ་ཟད་
572



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
འགྱུར་གྱི། །ཁྱིམ་ནང་དུ་ནི་འཕེལ་བར་འགྱུར། །མཁས་པས་རྐང་པ་གཅིག་
བཏེགས་ན། །རྐང་པ་གཅིག་ནི་གཟུགས་པར་བྱ། །གནས་གཞན་ལེགས་པར་མ་
བརྟགས་པར། །སྔ་མའི་གནས་ནི་དོར་མི་བྱ། །ཡུལ་ནི་འཚོ་བ་མེད་པ་དང་། །
འཚོ་ཡང་འཚེ་བ་ཡོད་པ་དོར། །རྒྱལ་པོ་བཀྲེན་པ་སྤང་བྱ་ཞིང་། །མཛའ་བོ་
གཡོན་ཅན་སྤང་བར་བྱ། །སེར་སྣ་ཅན་གྱི་ལག་ནས་ནོར་ཅི་རུང་། །གཡོན་ཅན་
ཕྲག་དོག་ཅན་གྱི་བཤེས་ཅི་རུང་། །ཡོན་ཏན་ཕ་རོལ་གནོད་བྱེད་ཤེས་ཅི་རུང་། །
ཕོངས་དུས་རྒྱབ་ཕྱོགས་མཛའ་བོ་དེས་ཅི་རུང་། །སྤྱད་དུ་མེད་པའི་ལོངས་སྤྱོད་
དེས་ཅི་རུང་། །འབངས་རྣམས་མི་སྐྱོང་རྒྱལ་པོ་དེས་ཅི་རུང་། །རང་གཞན་མི་
ཕན་རིག་པ་དེས་ཅི་རུང༌། །ནད་ལ་མི་ཕན་སྨན་པ་དེས་ཅི་རུང་། །སྔོན་ཆད་མ་
མཐོང་གྲོགས་མང་ཡོད་མིན་གྱིས། །འབྱོར་གནས་གྱུར་ན་ཀུན་ཀྱང་མཛའ་བོར་
འགྱུར། །ནོར་དང་བྲལ་ཞིང་གནས་ནས་ཉམས་གྱུར་པའི། །དུས་སུ་རང་གི་མི་
ཡང་དགྲ་བོར་འགྱུར། །གཡུལ་དུ་དཔའ་བོ་དབེན་གཙང་སྨྲ། །འབྱོར་པ་ཟད་ཚེ་
ཆུང་མ་དང་། །མུ་གེ་གློ་བུར་མགྲོན་དགའ་དང་། །ཕོངས་ཚེ་མཛའ་བོར་ཤེས་
པར་བྱ། །ཤིང་ནི་འབྲས་བུ་ལྷགས་ན་བྱ་རྣམས་སྤོང་། །མཚོ་སྐམས་གྱུར་ན་
བཞད་ནི་སྤོང་བར་བྱེད། །ནོར་མེད་སྐྱེས་བུ་བུད་མེད་སྤོང་བར་བྱེད། །རྒྱལ་
སྲིད་ཉམས་ན་བློན་པོས་སྤོང་བར་བྱེད། །སྦྲང་མ་མེ་ཏོག་རྙིང་པ་སྤོང་བྱེད་ཅིང་། །
ནགས་ཚིག་གྱུར་པ་རི་དྭགས་སྤོང་བྱེད་དེ། །སྐྱེ་བོ་ཐམས་ཅད་བྱས་ལ་རག་ལས་
པས། །རྗེས་སུ་འཇུག་ན་སུ་ཡི་མཛའ་བོ་གང་། །བརྐམ་ཆགས་ཅན་ནི་ནོར་གྱིས་
བསྡུ། །ཁེངས་པ་ཐལ་མོ་སྦྱོར་བ་ཡིས། །བླུན་པོ་རྗེས་མཐུན་མགུ་བ་སྟེ། །མཁས་
573



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
-
-
པ་བདེན་པས་མགུ་བར་བྱ། །ལྷ་དང་བྲམ་ཟེ་སྐྱེས་བུ་མཆོག །བདེན་པ་ཉིད་
ཀྱིས་མགུ་བར་འགྱུར། །ཐ་མལ་པས་ནི་ཟས་སྐོམ་གྱིས། །ཚིག་རན་སྦྱིན་པས་
མཁས་པ་དགའ། །དམ་པ་རྣམས་ལ་བཏུད་པ་ཡིས། །དཔའ་བོ་ལ་ནི་དབྱེ་བ་
སྦྱར། །དམན་ལ་ཅུང་ཟད་སྦྱིན་པ་སྟེ། །མཉམ་ལ་ཕ་རོལ་གནོད་པ་སྦྱར། །གང་
གི་བསམ་པ་གང་ཡིན་པ། །དེ་ལ་དེ་དང་མཐུན་པར་ནི། །བློ་དང་ལྡན་པས་རྗེས་
ཞུགས་ལ། །མྱུར་དུ་རང་གི་དབང་དུ་བྱ། །ཆུ་བོ་དང་ནི་སྡེར་མོ་ཅན། །རྭ་ཅན་
ལག་ན་མཚོན་ཐོགས་དང་། །བུད་མེད་རྒྱལ་པོའི་ཕོ་བྲང་ལ། །ཡིད་བརྟན་པར་
ནི་མི་བྱའོ། །ནོར་བརླག་ཡིད་ནི་གདུང་བ་དང་། །ཁྱིམ་ན་ཉེས་པ་སྤྱོད་པ་དང་། །
བསླུས་དང་བརྙས་ཐབས་སྤྱོད་པ་དག །བློ་དང་ལྡན་པས་སྤང་བར་བྱ། །ཉེས་
བྲལ་གང་གི་རིགས་ལ་ཡོད། །ནད་ཀྱིས་མ་གཟིར་སུ་ཞིག་ཡོད། །ཕོངས་པ་གང་
གིས་མཐོང་མ་གྱུར། །འབྱོར་པ་རྟག་པ་སུ་ལ་ཡོད། །ས་སྟོང་ནོར་རྙེད་སུ་མི་
དྲེགས། །དྲེགས་དང་བྲལ་བ་སུ་ཞིག་ཡིན། །སུ་ཞིག་བུད་མེད་ཀྱིས་མ་སྨྲས། །
རྒྱལ་པོ་རྟག་ཏུ་ཡིད་འོང་སུ། །གཤིན་རྗེའི་ཡུལ་དུ་མ་གྱུར་གང་། །སློང་བར་གྱུར་
ན་སུ་ཞིག་བཙུན། །སྐྱེས་ངན་རྒུས་སུ་སུས་མ་ཆུད། །སྐྱེས་བུ་བདེ་བས་མཐར་
ཕྱིན་སུ། །མཛའ་བོ་རང་མི་གཉེན་འདུན་གྱི། །བློ་ནི་བདག་ཉིད་གང་ཡིན་པའི། །
ཕོངས་པའི་བརྡར་ནི་རྟོགས་འགྱུར་ན། །མི་ཡིས་ངེས་པར་ཤེས་པར་འགྱུར། །
ལས་གང་གྲུབ་པར་གྱུར་ན་ཡང་། །ཕུན་ཚོགས་ཆེན་པོར་མི་འགྱུར་པ། །ཡོངས་
ཚེ་སྡུག་བསྔལ་ཆེར་འགྱུར་ལ། །དེ་ལ་མཁས་པ་ཇི་ལྟར་སྤྱོད། །ཡུལ་གང་དུ་ནི་མི་
བཀུར་ཞིང་། །མི་འཚོ་ཉེ་དུའང་མེད་པ་དང་། །རིག་པ་འགའ་ཡང་མི་རྙེད་ན། །
574



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
དེ་བཞིར་གནས་པར་མི་བྱའོ། །ནད་དང་ཕོངས་པར་གྱུར་པ་དང་། །མུ་གེའི་ཚེ་
དང་དགྲ་དང་འཐབ། །རྒྱལ་པོའི་སྒོ་འམ་དུར་ཁྲོད་དུ། །གང་ཞིག་ཕན་འདོགས་
དེ་གཉེན་ཡིན། །ནོར་གང་རྒྱལ་པོ་དག་དང་ནི། །རྐུན་པོའི་འཇིགས་པ་མི་
འབྱུང་ཞིང་། །གང་ཞིག་ཤི་ནའང་མི་འདོར་བའི། །ནོར་དེ་ལེགས་པར་བསག་
པར་བྱ། །གང་ཞིག་སྲོག་འཆད་ངལ་བས་བསགས། །ཤི་ན་སྐལ་བ་མི་མཉམ་
འགྱུར། །ནོར་ལ་ཆགས་ཤིང་ཉེས་སྤྱོད་བྱས་གྱུར་པ། །དེ་ཉིད་ལྷ་ཡིས་ཉེར་
བཅོམ་སྨད་བྱ་ཡིན། །རྫས་གང་བསགས་ཤིང་སྦས་གྱུར་ལ། །ཡང་དང་ཡང་དུ་
རེག་འགྱུར་བ། །འཇུངས་པའི་ནོར་ནི་བྱི་བ་ལྟར། །སྡུག་བསྔལ་སྐྱེད་པ་ཁོ་ནར་
ཟད། །གཅེར་བུ་ཕོངས་ཤིང་ལུས་དུབ་ལ། །ལག་པ་ན་ནི་ཐོད་པ་ཐོགས། །
འཇིག་རྟེན་ན་ནི་སྣང་འགྱུར་བ། །སྦྱིན་མེད་འབྲས་བུ་འདི་འདྲ་བའོ། །བྲན་ནི་
མངག་གཞུག་བྱས་ཚེ་དང་། །ཉེ་དུ་ཕོངས་པར་གྱུར་པ་དང་། །མཛའ་བོ་ཉམ་
ཐག་དུས་ན་ནི། །ཆུང་མ་ཁ་ཟས་མེད་ཚེ་རྟོགས། །བུད་མེད་ཁ་ཟས་ཉིས་འགྱུར་
ཏེ། །ངོ་ཚ་དག་ནི་བཞི་འགྱུར་ཡིན། །རྩོལ་བ་དག་ནི་དྲུག་འགྱུར་ཏེ། །འདོད་
པ་བརྒྱད་འགྱུར་ཡིན་པར་བཤད། །ཤིང་རྣམས་ཀྱིས་ནི་མེ་དང་ནི། །ཆར་པས་
རྒྱ་མཚོ་ཆེན་པོ་དང་། །འབྱུང་པོ་ཀུན་གྱིས་གཤིན་རྗེ་དང་། །སྐྱེས་པས་བུད་མེད་
ངོམས་མི་འགྱུར། །ཟས་ཞིམ་ཟ་བར་བྱེད་པ་དང་། །མཛའ་བོ་སྙན་སྨྲ་དང་
འགྲོགས་དང་། །བདེ་བ་དང་ནི་བུ་དང་ནི། །འཚོ་དང་ནོར་གྱིས་ངོམས་པ་མེད། །
རྒྱལ་པོ་ནོར་གྱིས་ངོམས་མེད་ཅིང་། །ཕྱུག་པོ་ནོར་བསོག་ངོམས་པ་མེད། །རྒྱ་
མཚོ་ཆུ་ཡིས་ངོམས་པ་མེད། །མཁས་པ་ལེགས་བཤད་ཀྱིས་མི་ངོམས། །ལྟ་ན་
575



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
སྡུག་པས་མིག་མི་ངོམས། །སྒྲ་སྙན་དྲི་ཞིམ་རོ་མཆོག་དང་། །རེག་བྱ་ཡིད་འོང་
ཆོས་རྣམས་ཀྱིས། །རྣ་བ་ལ་སོགས་ངོམས་མི་འགྱུར། །འཚོ་བ་རང་གི་ལས་དང་
ཆོས་ཀྱིས་བསྔགས། །རང་རང་གི་ནི་ཆུང་མ་ལ་རྟག་དགའ། །དབང་པོ་དུལ་
ཞིང་གློ་བུར་མགྲོན་ལ་དགའ། །སྐྱེས་བུ་དམ་པའི་ཁྱིམ་ན་ཐར་པ་ཡོད། །ཙ་ན་
ཀའི་རྒྱལ་པོའི་ལུགས་ཀྱི་བསྟན་བཅོས་ལས་ལེའུ་གཉིས་པའོ།། །།
གང་ཞིག་བསྟན་བཅོས་ཡོངས་སྤངས་ནས། །མི་བརྟན་པ་ནི་སྒྲུབ་བྱེད་
པ། །དེ་ཡི་བརྟན་པ་ཉམས་འགྱུར་ཏེ། །མི་བརྟན་ཉམས་པ་ཉིད་དུ་ཟད། །
ཟས་ཀྱི་ཚོད་ལས་ཁ་ཟས་སྦྱིན། །བུད་མེད་མཆོག་ལ་དགའ་ནུས་ཤིང་། །འབྱོར་ ་
པའི་ཚུལ་ལས་སྦྱིན་པ་སྟེ། །དཀའ་ཐུབ་འབྲས་བུ་ཆུང་མ་ཡིན། །རིག་བྱེད་
འབྲས་བུ་སྦྱིན་སྲེག་སྟེ། །ཐོས་པའི་འབྲས་བུ་ཚུལ་ཁྲིམས་དུལ། །ཆུང་མའི་འབྲས་
བུ་དགའ་དང་བུ། །ནོར་གྱི་འབྲས་བུ་སྤྱད་དང་སྦྱིན། །བུ་མོ་རིགས་བཟང་ཤེས་
རབ་ལྡན། །གཟུགས་ངན་ན་ཡང་བླང་བར་བྱ། །གཟུགས་བཟང་བ་ལ་དུལ་བ་
དག །འདི་འདྲའི་བུད་མེད་ག་ལ་ཡོད། །དུག་ལས་ཀྱང་ནི་བདུད་རྩི་བླང༌། །
བྱིས་པ་ལས་ཀྱང་ལེགས་བཤད་པ། །མི་གཙང་ལས་གསེར་བུད་མེད་ནི། །རིན་
ཆེན་རིགས་ངན་ལས་ཀྱང་བླང༌། །རྒྱལ་པོའི་མཛའ་བོ་རྟག་པ་མིན། །སྦྲུལ་ལ་
དུག་མེད་གང་ཡང་མེད། །གང་དུ་བུད་མེད་སྐྱེས་གྱུར་པའི། །རིགས་ལ་སྐྱོན་
མེད་ཡོད་མ་ཡིན། །བུ་མོ་རིགས་ནི་བཟང་ལ་བཏང་། །བུ་ནི་རིག་པ་ལ་སྦྱར་བྱ། །
དགྲ་བོ་ཕོངས་པ་ཉིད་ལ་སྦྱར། །མཛའ་བོ་ཆོས་ལ་སྦྱར་བར་བྱ། །བྲན་གཡོག་
དང་ནི་རྒྱན་རྣམས་ནི། །འཚམ་པའི་གནས་སུ་ངེས་པར་གཞག །གཙུག་གི་ནོར་
576



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
=
བུ་རྐང་པར་ནི། །གདགས་པར་རིགས་པ་མ་ཡིན་ནོ། །མེ་ཏོག་དྲི་དང་ཁ་དོག་
ལྟར། །དམ་པའི་ཚུལ་ནི་གཉིས་ཡིན་ཏེ། །འཇིག་རྟེན་ཀུན་གྱིས་སྤྱིར་བཀུར་
བའམ། །ནགས་ཉིད་དུ་ནི་དེངས་པའོ། །རྟ་དང་གླང་པོ་ལྕགས་དང་ནི། །ཤིང་
དང་རྡོ་དང་གོས་རྣམས་དང་། །ཆུ་དང་སྐྱེས་པ་བུད་མེད་དག །ཁྱད་ལས་ཁྱད་
པར་ཆེ་བ་ཡིན། །བརྟན་པ་ཕོངས་པར་གྱུར་ན་ཡང་། །སྙིང་སྟོབས་ཡོན་ཏན་
ཉམས་མི་འགྱུར། །མེ་ནི་ཐུར་དུ་ཁ་བསྟན་ཡང་། །མེ་ལྕེ་ནམ་ཡང་ཐུར་མི་འགྲོ། །
རྟ་མཆོག་ལྕག་གིས་གཞུ་མི་དགོས། །སེང་གེས་འབྲུག་སྒྲ་མི་བཟོད་ལྟར། །
གཞན་གྱི་སོར་མོས་བསྟན་པ་ནི། །མཁས་པ་རྣམས་ཀྱིས་བཟོད་མ་ཡིན། །བློ་
དང་ལྡན་པའི་མི་རྣམས་ནི། །གལ་ཏེ་འབྱོར་པ་ཉམས་གྱུར་ཏམ། །རང་གི་ཡུལ་
དང་བྲལ་གྱུར་ཀྱང་། །དམན་པ་ལ་ནི་འདུད་མི་བྱེད། །མི་རྣམས་དྲེགས་པ་དང་
བྲལ་ཞིང༌། །ཤིན་ཏུ་ཕོངས་པར་གྱུར་ན་ཡང་། །ཕལ་ཆེར་གླང་པོ་རྣམས་ཀྱི་ནི། །
ཁྲག་ནི་དྲོན་མོ་འཐུང་མི་བྱེད། །ལན་ཅིག་ཞེ་འགྲས་དགྲ་བོ་དང་། །སླར་ཡང་
འདུམ་པར་འདོད་པ་ནི། །དེ་ནི་དྲེའུ་མོ་མངལ་ཆགས་ལྟར། །འཆི་བདག་ཉེ་
བར་བཟུང་བ་ཡིན། །དགྲ་བོའི་བུ་ནི་སྙན་པར་སྨྲ་ན་ཡང་། །བློ་ལྡན་མི་ཡིས་
བཏང་སྙོམས་མི་བྱ་སྟེ། །དེ་ནི་དུས་གཞན་ཞིག་ཏུ་གནོད་སྐྱེད་དེ། །དུག་གི་ལོ་མ་
ཤིན་ཏུ་མི་བཟད་བཞིན། །ཚེར་མ་རྐང་པར་ཟུག་པ་ལ། །ལག་པ་དག་གིས་
འབྱིན་པ་ལྟར། །ཕན་བཏགས་པ་ཡི་ཚུལ་གྱིས་ནི། །དགྲ་བོས་དགྲ་བོ་བླང་བར་
བྱ། །གནོད་པ་བྱེད་ལ་ནམ་ཡང་ནི། །གནོད་པའི་བསམ་པ་མི་བྱ་སྟེ། །ཆུ་
འགྲམ་གྱི་ནི་ཤིང་ལྟ་བུར། །རང་ཉིད་ཁོ་ན་འགྱེལ་བར་འགྱུར། །ནོར་གྱི་ཚུལ་
577



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
གྱིས་གནོད་སྐྱེད་པས། །དོན་དང་དོན་མིན་ཉེ་བར་བརྟག །ནོར་ལས་ཕུང་ཁྲོལ་
འབྱུང་འགྱུར་ཏེ། །དེ་བས་རིག་པས་ཡོངས་སུ་བརྟག །བློ་ལྡན་མཁས་པར་གྱུར་
ཀྱང་ནི། །བྱ་བ་གྲོས་ཀྱིས་བསྒྲུབ་པར་བྱ། །འབྱོར་གྱུར་ཁོ་ནར་མ་ཟད་ཀྱི། །
རྒུད་པར་གྱུར་ཀྱང་མཛེས་པ་ཡིན། །ནོར་དང་འབྲུ་ཡི་སྦྱོར་བ་དང༌། །དེ་བཞིན་
རིག་པ་བཙལ་བ་དང་། །ཁ་ཟས་ཚོང་སྤོགས་རྣམས་ལ་ནི། །རྟག་ཏུ་ངོ་ཚ་དོར་
བར་བྱ། །ངོ་མཚར་ལྟད་མོ་འཇིགས་མེད་དང་། །ངོ་ཚ་གཞུང་ལུགས་གཏོང་
ཚུལ་ཁྲིམས། །ལྔ་པོ་གང་ལ་ཡོད་མིན་པ། །དེར་ནི་འགྲོ་བར་མི་བྱའོ། །ཁེངས་
ཤིང་དྲེགས་པར་གྱུར་པ་དག །སྐྱེ་དགུ་གདུང་བར་བྱེད་པ་ཡིན། །ཀུན་དུ་བརྩེ་
བ་དང་ལྡན་པའི། །རྒྱལ་པོ་སྤྲིན་དང་འདྲ་བ་ཡིན། །ཟས་དང་གོས་ལ་ཆགས་
གྱུར་ལ། །གདུག་ཅིང་ཡོན་པོར་འགྲོ་བ་དང་། །གདེངས་ཀ་སྔགས་ཀྱིས་བསྒྲུབ་
བྱ་བའི། །རྒྱལ་པོ་སྦྲུལ་དང་འདྲ་བ་ཡིན། །ལྕེ་གཉིས་པ་ལ་ལས་གདུག་ཅིང་། །
རྟག་ཏུ་གླགས་སྐབས་འཚོལ་བྱེད་ལ། །ལྟ་བ་གཅིག་ལ་རབ་ཆགས་པའི། །རྒྱལ་
པོ་སྦྲུལ་དང་འདྲ་བ་ཡིན། །ཀུན་ནས་འབད་པ་ཐམས་ཅད་ཀྱིས། །རྒྱལ་པོ་
གདུག་པ་སྤང་བར་བྱ། །རྒྱལ་པོའི་རྟོག་ཆེན་མ་ཡེངས་པ། །ཐག་རིང་ལས་ཀྱང་
ཐོས་པར་འགྱུར། །རྒྱལ་པོ་གཅིག་པུ་ཉིད་ཡིན་ཡང་། །སྐྱེས་བུ་ཉན་རྣ་མཁས་པ་
ཡིས། །ཀུན་ལ་ལེགས་པར་གནས་ཡིན་ཏེ། །འགྲོ་བ་མ་ལུས་འབྱེར་བར་བྱེད། །
གང་ཞིག་ཞོ་ཤས་འཚོ་བ་ཡིས། །རྒྱལ་པོ་གང་ཞིག་བརྙས་གྱུར་པ། །དེ་ནི་ས་
བདག་མ་ཡིན་ཏེ། །གཡོག་འཁོར་རྣམས་ཀྱང་བསྟེན་མི་འགྱུར། །བརྐམ་ཆགས་
ལ་ནི་རབ་ཞེན་ལ། །རྒུད་པ་རིང་ན་གནས་མ་ཡིན། །མཆིལ་པའི་ཤ་ལ་ཆགས་པ་
578



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
ཡི། །ཉ་རྣམས་དང་ཡང་མཚུངས་པ་ཡིན། །ཀུན་གྱིས་ཐམས་ཅད་མི་ཤེས་ཏེ། །
ཐམས་ཅད་ཤེས་པ་གང་ནའང་མེད། །གནས་གཅིག་ལ་ནི་མཐར་ཐུག་པ། །ཤེས་
པའི་སྐྱེས་བུ་གང་ནའང་དཀོན། །འཇིག་རྟེན་ན་ནི་ཀུན་རིག་ཡོད་མིན་ཞིང་། །
ཤིན་ཏུ་བླུན་པའང་ཡོད་པ་མ་ཡིན་ཏེ། །ཤེས་པ་མཆོག་དང་བར་མ་ཐ་མའང་
རུང་། །གང་གིས་གང་ཞིག་ཤེས་དེ་མཁས་པ་ཡིན། །ཙ་ན་ཀའི་རྒྱལ་པོའི་ལུགས་ཀྱི་
བསྟན་བཅོས་ལས་ལེའུ་གསུམ་པའོ།། །།
ས་བདག་ཉིད་དང་བྲན་གཡོག་གི །མཚན་ཉིད་ཁོ་ན་བཤད་པར་བྱ། །
རྒྱལ་པོ་ཀུན་ལ་མཁས་པ་ཡིས། །བྲན་གཡོག་ལེགས་པར་བརྟག་པར་བྱ། །བདེན་
དང་ཆོས་ལ་གཞོལ་བ་ཡིས། །རྟག་ཏུ་ཡུལ་འཁོར་བསྐྱང་བྱ་ཞིང་། །གཞན་གྱི་
དཔུང་ནི་གནོད་པ་དང་། །རྟག་ཏུ་ཆོས་ཀྱིས་ས་བསྐྱང་བྱ། །ཀུན་དགའ་ར་བའི་
ཕྲེང་བརྒྱུད་ལྟར། །མེ་ཏོག་མེ་ཏོག་ཙམ་བཏུ་ཡི། །སོལ་བ་མཁན་ནི་ཇི་བཞིན་དུ། །
རྩ་ནས་གཅད་པར་མི་བྱའོ། །འོ་མ་བཞོས་ནས་འཐུང་བཞིན་དུ། །བ་ནི་གསད་
པར་མི་བྱའོ། །དེ་བཞིན་རྒྱལ་པོའི་ཡུལ་འཁོར་ནི། །དུས་ཤེས་ནས་ནི་ལོངས་
སྤྱོད་བྱ། །བ་ཡི་བརླ་ནི་བཅག་གྱུར་ན། །བཞོ་བས་འོ་མ་ཐོབ་མི་འགྱུར། །དེ་
བཞིན་ཡུལ་འཁོར་ཚུལ་མིན་པས། །གནོད་པ་བྱས་ན་འཕེལ་མི་འགྱུར། །ཡུལ་
འཁོར་སྦྲང་རྩི་ལྟར་སྤྱད་ཀྱི། །སྦྲང་བུ་གསད་པར་མི་བྱའོ། །བ་ལས་བདག་པོས་
བཞོ་བ་ལྟར། །རྒྱལ་པོས་ས་ནི་དེ་ལྟར་བསྐྱང་། །དེ་བས་འབད་པ་ཐམས་ཅད་
ཀྱིས། །ས་ནི་རྗེས་སུ་བསྐྱང་བྱ་སྟེ། །ས་རྣམས་ལེགས་པར་བསྐྱངས་ན་ནི། །ཚེ་
དང་སྙན་པ་གྲགས་དཔུང་འཕེལ། །བརྟན་རྣམས་ཕོངས་པ་ཐོབ་གྱུར་ཀྱང་། །
579



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
རྣམ་པར་ཉམས་པར་མི་འགྱུར་ཏེ། །ཟླ་བ་སྒྲ་གཅན་ཁར་ཆུད་ཀྱང་། །སླར་ཡང་
འཆར་བར་མི་བྱེད་དམ། །གླུ་མཁན་གར་མཁན་རི་མོ་མཁན། །རོལ་མོ་མཁན་
དང་རྩིས་མཁན་དང་། །དོན་གྱི་བསྟན་བཅོས་འཕོང་སློབ་དཔོན། །ས་ཡི་བདག་
པོས་འབད་དེ་བསྲུང་། །བྲན་གཡོག་ལ་ནི་རྒྱུ་མེད་པར། །གང་ཞིག་ཁྲོ་བར་བྱེད་
པ་དག །དེ་ནི་སྦྲུལ་ནག་མཆེ་བ་ཟུག །ཉེས་པའི་དུག་གིས་ཟིན་པ་ཡིན། །རྒྱལ་
པོས་འགྱུར་ཞིང་གཡོན་ཅན་ལ། །ཡོན་པོ་ཉིད་དུ་ཀུན་དུ་སྤྱད། །སྡུག་ལ་མཛའ་
དང་གཡོ་ལ་གཡོ། །དྲང་པོ་རྣམས་ལ་ཁོང་དྲང་ཉིད། །མི་བརྟན་པ་ལ་བརྟན་པ་
དང་། །ལོག་པར་སྨྲ་ལའང་དེ་བཞིན་ནོ། །གཙང་སྦྲ་སྤྱོད་དང་དེ་བཞིན་དུ། །
གཡོག་འཁོར་ཚོགས་ནི་སྦྱིན་པས་བསྡུ། །གཡོག་འཁོར་ནོར་གྱིས་དྲེགས་པ་དང་། །
གང་ཞིག་རྒྱལ་པོ་ལ་བསྡོ་དང་། །ཉམ་ཆུང་གཡུལ་དུ་འཇུག་པ་ནི། །དགྲ་ཡི་
ཟིལ་གྱིས་གནོན་པར་འགྱུར། །ས་བདག་རྟག་ཏུ་རྒྱུ་མེད་པར། །ཁྲོ་གཉེར་དག་
ནི་མི་བྱ་ཞིང་། །བྲན་གཡོག་ནོར་མེད་པར་མ་ཡིན། །རྒྱལ་པོས་ཆོས་ནི་བསྲུང་
བར་བྱ། །ས་བདག་གིས་ནི་རྩེད་མོ་དང་། །བདེ་ལ་ཆགས་པ་རིང་དུ་སྤང་། །
ཁྱིམ་ན་གནས་བཞིན་དགྲ་བོ་ལའང་། །བདེ་བས་རབ་ཏུ་གདུལ་བར་བྱ། །
བརྩོན་དང་བརྟུལ་ཕོད་བརྟན་པ་དང་། །བློ་དང་ནུས་པ་ཕ་རོལ་གནོན། །ཡོན་
ཏན་དྲུག་པོ་གང་ལ་ཡོད། །དེ་ལ་ལྷ་ཡང་དགའ་བ་སྐྱེ། །གང་གིས་རྒྱལ་སྲིད་
འདོད་པ་ཡིས། །བསྒྲུབས་ཀྱང་ཐོབ་པར་མ་གྱུར་ན། །དེ་ནི་བསོད་ནམས་རྒྱུ་
ཡིན་གྱི། །སྐྱེས་བུའི་རྩོལ་བས་ཉེས་པ་མིན། །ཙ་ན་ཀའི་རྒྱལ་པོའི་ལུགས་ཀྱི་བསྟན་
བཅོས་ལས་ལེའུ་བཞི་པའོ།། །།
580



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
གཡོག་འཁོར་གང་གི་ཡོན་ཏན་ནི། །གང་ཡིན་ཡོངས་བརྟགས་བཤད་པར་
བྱ། །མཛངས་ཤིང་བྱ་བ་ཀུན་ལ་མཁས། །གྲུབ་མཐའ་བསྟན་བཅོས་ལ་རབ་
བྱང་། །རྟག་པར་རྒྱལ་པོའི་བྱ་བ་བསྒྲུབ། །འདི་ནི་བློན་པོ་ཡིན་པར་བཤད། །
རིག་བྱེད་ཀྱི་ནི་ཡན་ལག་ཤེས། །བཟླས་དང་སྦྱིན་སྲེག་དག་ལ་བརྩོན། །རྟག་ཏུ་
ཤིས་པ་བརྗོད་ལ་བརྩོན། །འདི་ནི་རྒྱལ་པོའི་མདུན་ན་འདོན། །ཚེ་ཡི་རིག་བྱེད་
ལ་ལེགས་བསླབས། །ཐམས་ཅད་ཤེས་ཤིང་ལྟ་ན་སྡུག །ངང་ཚུལ་བཟང་ལ་བྱ་བ་
མཁས། །འདི་ནི་སྨན་པ་ཡིན་ཞེས་བྱ། །བློ་ལྡན་སྨྲ་མཁས་ཤེས་རབ་ཆེ། །བདེན་
པར་སྨྲ་ཞིང་དབང་པོ་དུལ། །བསྟན་བཅོས་ཐམས་ཅད་ལེགས་མཐོང་བ། །འདི་
ནི་ཡི་གེ་པ་ཞེས་བྱ། །རིགས་དང་ངང་ཚུལ་ཡོན་ཏན་ལྡན། །བདེན་དང་ཆོས་ལ་
མཆོག་ཏུ་གཞོལ། །གཟུགས་བྱད་ཤིན་ཏུ་བཟང་བ་ནི། །རྒྱལ་པོའི་སྤྱན་མིག་ཡིན་
པར་བཤད། །རང་ལུགས་མ་འཆོས་རྒྱལ་ལ་བརྟེན། །རིན་ཆེན་ཐམས་ཅད་
ཡོངས་རྟོགས་ཤེས། །སྨ་མ་བབ་ཅིང་རྩོལ་བ་ཅན། །དམག་ཅན་ཡིན་པར་ཤེས་
པར་བྱ། །བརྡ་ལ་ལེགས་པར་བྱང་གྱུར་ཅིང་། །སྟོབས་ལྡན་མཐོང་ན་སྡུག་པ་
དང༌། །བག་ཡོད་ནོར་ནི་ཆེ་བ་དག །སྒོ་དཔོན་ཆེན་པོར་དེ་བཤད་དོ། །བློ་
ལྡན་ཤེས་རབ་ཆེ་བ་དང་། །གཞན་གྱི་བསམ་པ་རྟོག་མཁས་ཤིང་། །བརྟན་ལ་ཇི་
བཞིན་ལན་འདེབས་ཤིང་། །འདི་ནི་ཕོ་ཉར་ཤེས་པར་བྱ། །གཡོས་ཀྱི་བསྟན་
བཅོས་ཀུན་ལ་མཁས། །དགེ་ཞིང་སྙན་སྨྲ་དབང་པོ་ཞི། །གཙང་སྦྲ་ཆེ་ཞིང་ཡིད་
བརྟན་རུང༌། །འདི་ནི་ཕྱག་ཚང་ཡིན་པར་བཤད། །ཞར་བ་ཞ་བོ་མ་ནིང་དང་། །
སྒུར་པོ་རྒན་པོ་དབང་པོ་བསྡམས། །འདི་དག་བཙུན་མོའི་སྲུང་མར་ནི། །རྒྱལ་
581



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
-
-
-
པོས་ཉེ་བར་སྦྱར་བར་བྱ། །བྲན་གཡོག་མཆོག་དང་ཐ་མ་དང་། །བར་མ་མང་པོ་
ཤེས་བྱས་ནས། །དེ་རྣམས་ལས་དོན་གསུམ་པོ་ལ། །ཅི་རིགས་པར་ནི་སྦྱར་བར་
བྱ། །སྨྲ་མང་ཁེངས་དང་ལེ་ལོ་ཅན། །གདུག་དང་གཡོན་ཅན་ཕོངས་ཆོས་ལྡན། །
ཆོག་མི་ཤེས་དང་སྨེ་ཤ་ཟ། །བྲན་གཡོག་རྒྱལ་པོས་སྤང་བར་བྱ། །བདག་པོ་ལ་
འཁུ་སྤང་བྱ་ཞིང་། །ཤིན་ཏུ་བཀྲེན་པའི་མི་སྲུན་ཡང་། །བཀྲེན་པས་བྱེ་བྲག་མི་
ཤེས་པས། །དེ་བཀྲེན་འདི་གནོད་བྱེད་པ་ཡིན། །མི་སྲུན་བརྐམ་ཆགས་ཕོངས་
ཆོས་ཅན། །མུ་ཅོར་སྨྲ་དང་གུས་པ་མེད། །ཞེ་འགྲས་པ་དང་སྡིག་ལས་ཅན། །
རྒྱལ་པོས་ཡོངས་སུ་སྤང་བར་བྱ། །སྐྱོད་དང་སྨྲ་བ་ལྕེ་གཉིས་དང་། །གདུག་ཅིང་
གཅིག་ཏུ་མི་སྲུན་དང་། །རང་བཞིན་ངན་དང་འཚེ་བར་དགའ། །གནོད་པ་
འབའ་ཞིག་སྐྱེད་བྱེད་ཡིན། །གལ་ཏེ་རིག་པས་བརྒྱན་གྱུར་ནའང་། །སྐྱེ་བོ་ངན་
པ་སྤང་བྱ་སྟེ། །སྦྲུལ་ནི་ནོར་བུས་བརྒྱན་ན་ཡང་། །འདི་ན་འཇིགས་པ་མི་སྐྱེད་
དམ། །གང་ཞིག་རྟག་ཏུ་བརྣག་དཀའི་ཚིག་ངན་ནི། །སྨྲ་ཞིང་རྒྱུ་མེད་པར་ནི་མི་
བཟད་ཁྲོ། །དུག་ཆེན་སྦྲུལ་དང་མཚུངས་པར་བྱེད་པ་ཡི། །རང་བཞིན་ངན་ལ་
འཇིགས་པ་སུ་མི་སྐྱེད། །ཟབ་ཅིང་སྙན་དང་རན་པར་སྨྲ་བ་དང་། །དབང་དུལ་
བདེན་ལ་གཞོལ་ཞིང་རང་དབང་གྱུར། །དངོས་དོན་ལེགས་ཤེས་ཡང་དག་དོན་
ལ་མཁས། །བྲན་གཡོག་ཕལ་ཆེར་རང་དབང་གྱུར་པ་ཡིན། །ལེ་ལོ་མེད་ཅིང་
ཆོག་ཤེས་ལ། །ལེགས་པར་གཉིད་ལོག་རབ་ཏུ་སད། །བདེ་སྡུག་ལ་མཉམ་བརྟན་
པ་ཡི། །བྲན་གཡོག་འཇིག་རྟེན་ན་རྙེད་དཀའ། །བཟོད་མེད་མགུ་བར་དཀའ་བ་
དང་། །གཏོང་དང་བྲལ་ཞིང་ནོར་ལ་དགའ་བ་དང་། །སྨོད་བྱེད་སྟོབས་ཆུང་
582



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
རབ་ཏུ་གདུག །རྟེན་མི་བདག་པོས་སྤང་བར་བྱ། །གཡོ་དང་ཟོལ་ལ་དགའ་བ་
དང་། །སྨྲ་ཞིང་སྐལ་བཟང་དང་བྲལ་བ། །མེད་པར་འཇིགས་ཤིང་སྐྲག་གྱུར་པ། །
རྒྱལ་པོས་འདི་ནི་སྤང་བར་བྱ། །ཟླ་བ་དྲུག་གམ་ལོ་གཅིག་ནས། །རྒྱལ་པོས་
སྡུམས་ནི་བྱ་བ་ཡིན། །བདག་ཉིད་ལ་ནི་དགའ་བསམས་ལ། །དགྲ་དང་ཉེ་བར་
འཐབ་པར་བྱ། །གླེན་པའི་ལས་ལ་སྦྱར་བ་ནི། །གྲགས་པ་ངན་དང་དོན་ཉམས་
དང་། །དམྱལ་བར་ལྟུང་བ་ཉིད་དག་སྟེ། །རྒྱལ་པོ་ལ་ནི་ཉེས་གསུམ་འབྱུང་། །
མཁས་པའི་ལས་ལ་སྦྱར་གྱུར་ན། །གྲགས་དང་ཚེ་དང་ཡོན་ཏན་དང་། །གཉེན་
དང་ནོར་ནི་འཕེལ་བ་དང་། །མཐོ་རིས་གནས་སུ་སྐྱེ་བར་འགྱུར། །དགེ་བའམ་
ཡང་ན་མི་དགེ་བའི། །ལས་རྣམས་གང་དག་བྱེད་པ་ནི། །ལེགས་སྤྱོད་དང་ནི་
ཉེས་སྤྱོད་ཀྱི། །རྒྱལ་པོ་དེ་དང་འབྲེལ་པ་ཡིན། །དེ་བས་ས་ཡི་དབང་ཕྱུག་གིས། །
ཆོས་དང་འདོད་དོན་བགྲུབ་བྱའི་ཕྱིར། །དགེ་སྦྱོང་དང་ནི་བྲམ་ཟེ་དག །རྟག་ཏུ་
ཕན་དང་བདེ་ལ་སྦྱར། །ཙ་ན་ཀའི་རྒྱལ་པོའི་ལུགས་ཀྱི་བསྟན་བཅོས་ལས་ལེའུ་ལྔ་པའོ།། །།
ཡོན་ཏན་ལྡན་པ་བསྟེན་བྱ་ཞིང་། །ཡོན་ཏན་མེད་པ་སྤང་བྱ་སྟེ། །མཁས་
ལ་ཡོན་ཏན་ཀུན་ཡོད་དེ། །བླུན་པོ་ལ་སྐྱོན་འབའ་ཞིག་ཡིན། །རྟག་ཏུ་དམ་པ་
དང་འགྲོགས་ཤིང་། །དམ་པ་རྣམས་དང་འདྲ་བ་དང་། །བྱ་རྩོམ་དམ་པ་དང་བྱ་
ཡི། །ཅི་ཡང་ངན་པ་དང་མི་བྱ། །གྲོག་མཁར་དང་ནི་སྦྲང་རྩི་དང་། །ཡར་ངོ་ཡི་
ནི་ཟླ་བ་དང་། །རྒྱལ་པོའི་ནོར་དང་སྤྲང་པོའི་ནོར། །ཅུང་ཟད་ཅུང་ཟད་ཙམ་
གྱིས་འཕེལ། །མིག་སྨན་དག་ནི་ཟད་པ་དང་། །གྲོག་མཁར་ཡང་ནི་བསགས་
པས་མཐོ། །འདུ་ལས་འགོད་པ་ཆུང་བྱ་བ། །འདི་ཉིད་ཁོ་ན་མཁས་པ་ཡིན།། །།
583



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ནགས་སམ་ཁྱིམ་ན་གནས་ཀྱང་རུང་། །གཞན་དང་རང་ལ་ཕན་འགྱུར་བའི། །
སྦྱིན་དང་ཀླག་པའི་ལས་རྣམས་ལ། །ཉིན་ཞག་དོན་མེད་མི་བྱའོ། །ཆགས་ཅན་
ནགས་ན་གནས་ཀྱང་ཉེས་པ་འབྱུང་། །དམ་པ་ཁྱིམ་ན་གནས་ཀྱང་དབང་པོ་
དུལ། །ནགས་ན་གནས་པའི་གཅན་གཟན་ཁྲོ་བ་དང༌། །ཁྱིམ་ན་གནས་པའི་རྟ་
མཆོག་དུལ་བ་བཞིན། །དམ་པས་སྨད་པའི་ལས་ལ་རབ་འཇུག་ཅིང་། །ཡུལ་ལ་
ཆགས་པའི་ནགས་ནི་ཉེས་པའི་གནས། །མ་སྨད་པ་ཡི་ལས་ལ་འཇུག་བྱེད་ཅིང་། །
འདོད་ཆགས་ལས་ལོག་ཁྱིམ་ཉིད་དཀའ་ཐུབ་ཚལ། །སེམས་ཀྱིས་ཆོས་ནི་བསྲུང་
བར་བྱ། །རིག་པ་དག་ནི་སྦྱོར་བས་བསྲུང་། །གཟུགས་ནི་བྱི་དོར་གྱིས་བསྲུང་
ཞིང་། །རིགས་ནི་ངང་ཚུལ་དག་གིས་བསྲུང་། །རྟག་ཏུ་སྦྱིན་པ་གཏང་བྱ་སྟེ། །
སྐྱེ་བོ་བཀྲེན་པར་མི་བྱའོ། །འབྱོར་པ་སྤྱད་པས་མི་ཟད་ཀྱང་། །སྐལ་བ་ཟད་པས་
ཟད་པར་འགྱུར། །སྦྱིན་པས་ཟད་པར་མི་འགྱུར་ཞིང་། །མ་སྤྱད་པ་ཡིས་འཕེལ་
མི་འགྱུར། །གཞན་དུ་སྔོན་ཆད་བསགས་པ་ཡི། །ལེགས་སྤྱད་ཟད་པས་ཟད་པར་
འགྱུར། །བྱིན་ཞེས་མི་སྨྲའི་ནོར་ཅི་རུང་། །སྟེར་བ་ན་ཡང་འཕེལ་འགྱུར་ཏེ། །
ཁྲོན་པ་ལས་ཆུ་བླངས་གྱུར་ཀྱང་། །ཉིན་རེ་ཆུ་ནི་མང་པོར་འགྱུར། །གང་ལ་ཆོས་
ཡོད་བདེ་བ་སྟེ། །གང་ལ་ཆོས་མེད་སྨད་བྱ་ཞིང་། །ཆོས་ནི་འཇིག་རྟེན་ལ་རྟོགས་
པས། །ནོར་གྱི་དོན་དུ་དེ་མི་སྤང་། །སྐྱེ་བོ་བཀྲེན་པ་ནོར་འདོད་པས། །སྡུག་
བསྔལ་གང་ཞིག་བྱས་གྱུར་པ། །དེ་ཡིས་གལ་ཏེ་ཆོས་དོན་གཉེར། །སླར་ཡང་
ཉོན་མོངས་གནོད་མི་འགྱུར། །གཙང་སྦྲ་དག་ནི་ཐམས་ཅད་ལས། །ནོར་གྱི་
གཙང་སྦྲ་ཁྱད་པར་འཕགས། །གང་འདིར་ནོར་ཡོད་གཙང་སྦྲ་ཡིན། །ས་དང་ཆུ་
584



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
གཙང་གཙང་མ་ཡིན། །བདེན་པའི་གཙང་སྦྲ་སེམས་གཙང་སྦྲ། །དབང་པོ་དུལ་
བའི་གཙང་སྦྲ་དང་། །སེམས་ཅན་ལ་བརྩེའི་གཙང་སྦྲ་དང་། །ཆུ་ཡི་གཙང་སྦྲ་ལྔ་
པ་ཡིན། །བཀུར་བས་མགུ་བར་མི་འགྱུར་ཞིང༌། །བརྙས་པས་འཁྲུག་པར་མི་
བྱེད་ལ། །ཁྲོ་མེད་སྐྱེས་བུ་ཞེས་བཤད་དེ། །འདི་ནི་དམ་པའི་མཚན་ཉིད་ཡིན། །
སྐྱེས་བུ་དབུལ་པོ་རྣམས་ཀྱི་ཚིག །མཁས་ཤིང་སྙན་པར་སྨྲ་བ་དང༌། །དུས་སུ་སྨྲ་
ཞིང་ཕན་སྨྲས་ཀྱང་། །སུ་ཡང་ཉན་པར་མི་བྱེད་དོ། །སྔགས་དང་སྟོབས་དང་
བརྩོན་པ་དང་། །ཤེས་དང་སྐྱེས་བུའི་རྩོལ་བས་ཀྱང་། །དངོས་གང་རྙེད་པར་མ་
གྱུར་པ། །དེ་ལ་སུ་ཞིག་གདུང་བར་བྱེད། །བདེ་བའམ་ཡང་ན་སྡུག་བསྔལ་
དག །ཐོབ་པར་བྱ་བ་མ་ཐོབ་ཅིང་། །བགྲོད་པར་བྱ་བ་མ་བགྲོད་ལ། །རྙེད་
པར་བྱ་བ་མ་རྙེད་ལས། །དོན་གཅིག་གྲུབ་པར་གྱུར་ན་ནི། །དེ་ལ་གདུང་བྱར་ཅི་
ཞིག་ཡོད། །གང་དུ་འཆི་བདག་ཡོད་དེར་འཆི། །གང་ན་དཔལ་གནས་དེར་ཕུན་
ཚོགས། །རང་གི་ལས་ཀྱིས་ཁྲིད་ནས་ནི། །དེ་དང་དེར་ནི་བདག་ཉིད་འགྲོ། །
དགེ་དང་མི་དགེའི་ལས་རྣམས་ནི། །སྔོན་ཆད་བྱས་པ་གང་ཡིན་པ། །སྔོན་ཚེ་ཇི་
ལྟར་སྤྱད་པ་བཞིན། །བྱེད་པ་པོ་ཡི་རྗེས་སུ་འབྲང་། །སྐྱེ་བོ་ངན་པ་གཞན་གྱི་
སྐྱོན། །ཡུངས་འབྲུ་ཙམ་ལ་རྟོག་བྱེད་ཀྱི། །རང་སྐྱོན་བིལ་བ་ཙམ་ཡང་ནི། །ཡོད་
དུ་ཟིན་ཀྱང་མི་མཐོང་ངོ༌། །གཞན་དབང་ཐམས་ཅད་སྡུག་བསྔལ་ཏེ། །རང་
དབང་ཐམས་ཅད་བདེ་བ་ཡིན། །བདེ་དང་སྡུག་བསྔལ་གཉིས་མཚན་ཉིད། །
མདོར་ན་འདི་དག་ཡིན་ཞེས་བྱ། །བདེ་བའི་རྗེས་ལ་སྡུག་བསྔལ་ཞིང་། །སྡུག་
བསྔལ་རྗེས་ལ་བདེ་བ་སྟེ། །མི་རྣམས་ཀྱི་ནི་བདེ་སྡུག་དག །འཁོར་ལོ་བཞིན་དུ་
585



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ཡོངས་སུ་འཁོར། །གང་ཞིག་སོང་བ་དེ་འདས་ཟིན། །གང་ཞིག་མ་འོངས་དེ་
ཐག་རིང། །གང་ཞིག་གདུང་བར་མི་འགྱུར་བར། །དེ་ལྟར་བྱུང་བ་གནས་པར་
གྱིས། །ཙ་ན་ཀའི་རྒྱལ་པོའི་ལུགས་ཀྱི་བསྟན་བཅོས་ལས་ལེའུ་དྲུག་པའོ།། །།
འགའ་ཡང་སུ་ཡི་མཛའ་བོའང་མིན། །སུ་ཡང་གང་གིའང་དགྲ་བོ་མིན། །
མཛའ་བོ་དང་ནི་དགྲ་བོ་ཡང་། །རང་གི་ནུས་པ་ཉིད་ལས་བྱུང་། །མྱ་ངན་དགྲ་
སྐྱེད་འཇིགས་ལས་སྐྱོབ། །ཡིད་ཆེས་གནས་གྱུར་སྙིང་དུ་སྡུག །མཛའ་བོ་ཞེས་
བྱའི་ཡི་གེ་གཉིས། །གང་གིས་རིན་ཆེན་འདི་སྤྲུལ་འགྱུར། །གལ་ཏེ་རྟག་ཏུ་
མཛའ་འདོད་ན། །ཕོ་ཉ་ནོར་གྱི་ཁེ་སྤོགས་དང་། །དེ་མིན་ཆུང་མ་ལ་ལྟ་བ། །
ཉེས་པ་གསུམ་པོ་སྤང་བར་བྱ། །རླུང་ཤུགས་མི་བཟད་ལྡང་བ་དང་། །རྒྱ་མཚོ་
ཆེན་པོའི་དབའ་རླབས་དག །འབྱུང་བ་དགག་པར་ནུས་སྲིད་ཀྱི། །རྗེས་ཆགས་
སེམས་ནི་དེ་ལྟ་མིན། །མེ་དང་ཆུ་དང་བུད་མེད་དང་། །བླུན་པོ་སྦྲུལ་དང་རྒྱལ་
པོ་དྲུག །འཕྲལ་དུ་སྲོག་འཕྲོག་བྱེད་ཡིན་པས། །རྟག་ཏུ་བག་དང་བཅས་པས་
བསྟེན། །གཞན་གྱིས་རང་སྐྱོན་མི་རྟོགས་པས། །རང་གི་སྐྱོན་ཡང་ཤེས་པར་བྱ། །
རུས་སྦལ་ཡན་ལག་སྦེད་པ་ལྟར། །རང་གི་ཡོན་ཏན་སྦ་བར་བྱ། །གཞན་གྱི་རང་
བཞིན་མ་བརྟགས་ན། །རྔོན་པའི་གླུ་ཡིས་རི་དྭགས་ལྟར། །བཅོས་མའི་ཚིག་གིས་
སླུ་བྱེད་པས། །གཞན་གྱི་རང་བཞིན་ཤེས་པར་བྱ། །དམའ་བར་རྩ་དང་ཆུ་སྔོན་
པོ། །དུལ་བས་སློབ་མ་བྲིད་བྱས་པ། །དཀའ་ཐུབ་ཀྱིས་ལྷ་ནོར་བུ་མེད། །ཡོན་
ཏན་གྱིས་ནི་ཐམས་ཅད་བསྡུ། །མཛའ་བོ་ལ་གཡོ་ལྐོག་པས་ཆོས། །གཞན་ལ་
གནོད་པས་སྦྱོར་བ་དག །རྩུབ་པས་བུད་མེད་བདེར་རེག་པ། །གང་ཞིག་འདོད་
586



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
དེ་མཁས་པ་མིན། །གང་ཞིག་རྒན་པོའི་གྲོས་མི་ཉན། །བསྟན་བཅོས་ཤེས་པའི་
སྐྱེ་བོ་མེད། །མ་བརྟགས་པར་ནི་སྤྱོད་འགྱུར་བ། །དེ་ཡི་བྱ་བ་མོད་ལ་འཇིག །
བགྲོད་དཀའ་བར་ནི་གནས་གྱུར་ཀྱང་། །མི་ཡིས་གསང་ཐུབ་རང་དབང་འགྱུར། །
ཕྱེ་བར་གྱུར་པས་འཁྲུག་པ་ནི། །གཡུལ་གྱི་བུ་བཞིན་མྱ་ངན་སྐྱེ། །དཀའ་ཐུབ་
ལུས་ནི་འཇམ་པ་དང་། །དཔའ་བོ་རྨ་ནི་མེད་པ་དང་། །བུད་མེད་དམ་པ་ཆང་
འཐུང་དང་། །རྒྱལ་པོ་ཆོས་མེད་ཡིད་མི་ཆེས། །མཛའ་བོ་མིན་ལ་ཡིད་མི་བརྟན། །
གལ་ཏེ་མཛའ་བོ་ཁྲོས་གྱུར་ན། །གསང་ཚིག་ཐམས་ཅད་སྨྲ་བར་བྱེད། །བྱེད་པ་
པོ་ལ་མ་ལྟོས་པར། །བྱ་བ་ཅི་ཡང་མི་འགྲུབ་པས། །བྱ་བ་ཀུན་ལ་འཇུག་ན་ཡང་། །
བློ་ནི་བརྟན་པ་ཉིད་དུ་བྱ། །བུ་ལོན་དབུལ་པོའི་དུག་ཡིན་ཏེ། །རྒན་པོའི་དུག་
ནི་གཞོན་ནུ་མ། །བློ་ངན་གྱི་ནི་རིག་པ་དུག །མ་ཞུ་ཟས་ཟ་དུག་ཡིན་ནོ། །ལྐོག་
མ་མི་བདེ་གླུ་ལ་དགའ། །དམངས་རིགས་སྟན་མཐོ་ལ་དགའ་དང་། །དབུལ་པོ་
གཏོང་བ་ལ་དགའ་ཞིང་། །རྒན་པོ་གཞོན་ནུ་ལ་དགའ་བྱུར། །ཆུ་མང་འཐུང་
ཞིང་སྟན་སྲབ་དང་། །ལུས་ཟུངས་ཟད་དང་ཤུགས་བཀག་དང་། །ཉིན་པར་
གཉིད་ལོག་མཚན་གཉིད་མེད། །དྲུག་པོ་འདི་རྣམས་ནད་སྐྱེད་བྱེད། །ཤ་སྐམ་
དང་ནི་བུད་མེད་རྒན། །ཚོང་གསར་ཞོ་ནི་ཆགས་མ་ཐག །ནང་པར་འཁྲིག་སྤྱོད་
ཉིན་གཉིད་ལོག །དྲུག་པོ་འཕྲལ་དུ་སྲོག་འཕྲོག་ཡིན། །ཆང་རྙིང་ཤ་དང་མར་
གསར་དང་། །བུད་མེད་གཞོན་དང་འོ་མ་འཐུང་། །ཆུ་ཚན་དང་ནི་བསིལ་གྲིབ་
དག །འཕྲལ་དུ་སྲོག་ནི་སྟེར་བྱེད་ཡིན། །ཁྲུས་བྱས་འོ་མ་ཆུ་སྤྱོད་ཤ །འཕྲལ་དུ་
སྟོབས་སྐྱེད་གསུམ་ཡིན་ནོ། །གོས་ངན་སོ་ཡི་དྲི་མ་འཇོག་པ་དང་། །མང་དུ་ཟ་
587



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ཞིང་བརླང་བའི་ཚིག་སྨྲ་དང་། །ཉི་མ་འཆར་དང་ནུབ་པའི་ཚེ་ན་ཉལ། །དེ་ཡི་
དཔལ་ནི་ཉམས་པ་ཉིད་དུ་འགྱུར། །མགོ་བོ་བྱི་དོར་བཟང་བྱས་རྐང་ལེགས་
བཀྲུས། །བུད་མེད་མཆོག་བསྟེན་ཁ་ཟས་ཉུང་དུ་ཟ། །གཅེར་བུར་མི་ཉལ་དུས་
ཚིགས་འདོད་པ་སྤྱོད། །དྲུག་པོ་ཡུན་རིང་དཔལ་ཉམས་སླར་སྐྱེད་བྱེད། །གང་
དང་གང་གི་མེ་ཏོག་ནི། །མཆོག་ཏུ་དཀར་བར་གྱུར་པ་དག །མགོ་ལ་བཞག་
པར་གྱུར་ན་ནི། །བྱུར་ནི་རབ་ཏུ་འཇིག་པར་བྱེད། །མར་མེ་ཐ་མའི་གྲིབ་མ་
དང་། །མལ་ཁྲི་ཡི་ནི་གྲིབ་མ་དང་། །ཁྲུས་མཁན་གྱི་ནི་ཆུ་ངོགས་གང་། །དེར་
ནི་དཔལ་མིན་གནས་པ་ཡིན། །རང་མི་ལ་དྲང་སྐྱེ་བོ་གཞན་ལ་གཡོ། །སྐྱེ་བོ་དམ་
པ་དང་མཛའ་མི་སྲུན་སྤོང་། །དགྲ་ལ་དཔའ་ཞིང་བླ་མ་ལ་གུས་པ། །འདི་དག་
གང་གིས་ཤེས་དེ་དུས་ཤེས་ཡིན། །གཟུགས་ལྡན་རིགས་མཐོ་མཁས་པར་གྱུར་པ་
དག །རིགས་དང་ལྡན་ཞིང་བསྟན་བཅོས་མང་ཐོས་ལ། །གལ་ཏེ་ཡོན་ཏན་སྣ་
ཚོགས་ཀྱིས་བརྒྱན་ཀྱང་། །གོས་ངན་སྐྱེ་བོ་མཛེས་པར་སྣང་མ་ཡིན། །བུད་མེད་
རྒྱལ་པོ་སྦྲུལ་དང་ནི། །ཁ་དྲག་དགྲ་དང་གྲོགས་པོ་དང་། །ལོངས་སྤྱོད་ཉིད་དང་
ཚེ་ལ་ནི། །ནམ་ཡང་ཡིད་བརྟན་མི་བྱའོ། །དགྲ་བོ་དག་དང་སྡུམས་བྱས་ནས། །
བག་ཕེབས་ནས་ནི་བདེར་ཉལ་བ། །དེ་ནི་ཤིང་རྩེར་ཉལ་གྱུར་པ། །སད་ནས་
ལྷུང་བར་འགྱུར་དང་མཚུངས། །འཇམ་པོས་འཇམ་པོ་འཇོམས་བྱེད་ཅིང་། །
འཇམ་པོས་རྩུབ་མོའང་འཇོམས་བྱེད་དེ། །འཇམ་པོས་མི་འགྲུབ་ཅི་ཡང་མེད། །
དེ་བས་འཇམ་ཉིད་རྣོན་པོ་ཡིན། །ཤིན་ཏུ་དྲང་པོར་མི་བྱ་སྟེ། །ནགས་སུ་སོང་ལ་
ལྟོས་ཤིག་དང་། །དེར་ནི་ཤིང་དྲང་གཅོད་བྱེད་ཀྱི། །ཡོན་པོ་ལུས་པར་གྱུར་པ་
588



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
ཡིན། །འབྲས་བུ་དང་ལྡན་ཤིང་འདུད་ཅིང་། །སྐྱེ་བོ་མཁས་པ་དུལ་བ་ཡིན། །
ཤིང་སྐམ་དང་ནི་བླུན་པོ་དག །འདུད་པར་མི་བྱེད་དུལ་མ་ཡིན། །ཤེས་དང་བྱེ་
བྲག་ཤེས་མེད་ཅིང་། །བླུན་པོ་རྣམས་ནི་རྟག་ཏུ་དགའ། །ཤེས་པའི་ལྕགས་ཀྱུས་
དབང་བྱས་པའི། །མཁས་པ་རྟག་ཏུ་སེམས་འདུལ་བྱེད། །རི་ཡི་རྩེ་མོར་ཆར་
འབབ་ཅིང་། །བུད་མེད་མཛའ་བོ་ངན་ལ་དགའ། །དཔལ་ནི་བླུན་པོ་ལ་གནས་
ཤིང་། །མཁས་པ་ཕལ་ཆེར་དབུལ་པོར་ཡོད། །ཙ་ན་ཀའི་རྒྱལ་པོའི་ལུགས་ཀྱི་བསྟན་
བཅོས་ལས་ལེའུ་བདུན་པའོ།། །།
ཆུང་མ་ངན་དང་མཛའ་བོ་ངན། །རྒྱལ་པོ་ངན་དང་བཤེས་ངན་དང་། །
འབྲེལ་པ་ངན་ལ་བརྟེན་པ་ནི། །རིང་དུ་ཡོངས་སུ་སྤང་བར་བྱ། །ཡུལ་འཇིག་པ་
དང་རིགས་ཟད་དང་། །ཆུང་མ་གཞན་གྱིས་སེམས་ཕྲོགས་དང་། །བུ་ནི་ལོག་
པས་ཕོངས་ལ་གནས། །གང་ཞིག་མ་མཐོང་དེ་སྐལ་ལྡན། །ངན་པའི་ཡུལ་དུ་སུ་
ཞིག་སྡོད། །བུ་ངན་པ་ལ་སུ་ཞིག་དགའ། །མཛའ་བོ་ངན་ལ་སུ་ཡིད་རྟོན། །
རྒྱལ་པོ་ངན་ལ་སྲོག་ཡོད་མིན། །གཞན་གྱི་ཟས་དང་གཞན་གྱི་གོས། །གཞན་གྱི་
ཡུལ་དང་གཞན་བུད་མེད། །གཞན་གྱི་ཁྱིམ་དུ་གནས་གྱུར་ན། །བརྒྱ་བྱིན་ཡིན་
ཡང་དཔལ་ཉམས་འགྱུར། །དྲེགས་པས་དཔལ་ནི་ཉམས་འགྱུར་ཞིང་། །ཁྲོ་བས་
དཀའ་ཐུབ་ཉམས་པར་བྱེད། །ལམ་རིང་གིས་ནི་སྟོབས་ཉམས་ལ། །བྲམ་ཟེ་
གཙང་སྦྲ་མེད་པས་ཉམས། །སྨད་རིགས་རྩོད་པ་ཉིད་ཀྱིས་དགའ། །དམ་པ་
འདུམ་པས་དགའ་བ་ཡིན། །མི་མཆོག་གོ་འཕང་བསྟོད་འདོད་དེ། །གོ་འཕང་
བསྟོད་པ་ནོར་གྱི་མཆོག །བུད་མེད་ཚོགས་སྤྱོད་བྲན་གྱུར་ང་རྒྱལ་ཆེ། །སྨད་
589



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
=
=
འཚོང་སྙན་པར་སྨྲ་བར་བྱེད་པ་དང་། །དཀའ་ཐུབ་ཆོས་གཟོབ་ནོར་མེད་འདོད་
ལ་གདུང༌། །ལྔ་པོ་འདི་དག་ཚུལ་མིན་སྤྱོད་པ་ཡིན། །གཏོང་དགའ་དབུལ་ཞིང་
སེར་སྣ་ཅན་ནོར་ལྡན། །རང་ལ་མི་སྐུར་བུ་ནི་བསྒོ་མི་ཉན། །གཞན་ལ་ཕན་བྱེད་
མངོན་དགའ་ཚེ་ཐུང་བ། །ལྔ་པོ་སྐྱེ་དགུའི་བདག་པོས་ཉེས་སྤྱད་ཡིན། །ཆུང་མ་
དང་བྲལ་རང་མིས་བརྙས་པ་དང་། །བུ་ལོན་ལྷག་མ་སྐྱེ་བོ་ངན་ལ་བརྟེན། །
དབུལ་པོར་གྱུར་པ་སྐྱེ་བོ་རྒྱབ་ཀྱིས་ཕྱོགས། །ལྔ་པོ་མེ་མེད་པར་ཡང་ཤིན་ཏུ་
བསྲེག །རིག་པས་དོན་བྱེད་བུ་ནི་བསྒོ་བ་ཉན། །ནད་མེད་པ་དང་དམ་པ་དག་
དང་འགྲོགས། །རང་དབང་ཡོད་ཅིང་རྗེས་འཇུག་ཆུང་མ་བརྟེན། །ལྔ་པོ་སྡུག་
བསྔལ་རྩ་ནས་འབྱིན་བྱེད་ཡིན། །ཞུམ་དང་མདོག་ངན་ཁེངས་པ་དང་། །གོས་
ངན་རང་ཉིད་འོངས་པ་ནི། །ལྔ་པོ་འདི་དག་ཕུར་བུ་དང་། །མཆོད་སྡོང་ཡིན་
ཡང་མཆོད་མི་འགྱུར། །ཚེ་དང་ལས་དང་སེམས་དང་ནི། །མཛའ་བོ་དང་ནི་
ནོར་རྙེད་དེ། །ལྔ་པོ་འདི་དག་ལུས་ཅན་རྣམས། །སྐྱེ་བའི་རྗེས་ལ་རྗེས་སུ་བལྟ། །
རི་བོ་ལ་འཛེག་ཆུ་དང་ནི། །བ་ལང་ཁྱི་དང་འཐབ་པ་དང་། །འགྱེལ་བ་ལས་ནི་
སློང་བ་སྟེ། །བེ་རྒའི་ཡོན་ཏན་ལྔ་རུ་བཤད། །འཇིག་རྟེན་ན་ནི་སྲོག་མི་བརྟན། །
ནོར་དང་ལང་ཚོ་བརྟན་མ་ཡིན། །མཛའ་བར་རྩོམ་པ་མི་བརྟན་ཏེ། །ཆོས་དང་
གྲགས་དང་སྙན་པ་བརྟན། །མི་རྣམས་ཚེ་ནི་རབ་ཐུང་ལས། །དེ་ཕྱེད་མཚན་
མོས་འདས་པར་བྱས། །ན་རྒས་ཉོན་མོངས་ཕོངས་པ་ཡིས། །ཕྱེད་པོ་དེ་ཡང་
ཚང་མ་ཡིན། །འགྲོ་འམ་འདུག་པར་གྱུར་པ་འམ། །གཉིད་མ་ལོག་པར་ཉལ་བ་
ན། །གང་ཞིག་གཞན་དོན་མི་སེམས་པ། །དེ་ཡི་སྤྱོད་པ་ཕྱུགས་དང་མཚུངས། །
590



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
-
ཕན་དང་མི་ཕན་དཔྱོད་པའི་བློ་མེད་ཅིང་། །བློ་དང་ཐོས་པ་མང་པོ་དང་བྲལ་ལ། །
ལྟོ་བ་འགེངས་པ་འབའ་ཞིག་འདོད་གྱུར་པ། །དེ་ཡི་བསམ་པ་ཕྱུགས་ལས་ཁྱད་
ཅི་ཡོད། །མཛའ་བོ་རྣམས་ལ་ཕན་གདགས་བྱ་བ་དང་། །དགྲ་བོ་རྣམས་ལ་
གནོད་པ་བྱ་བའི་ཕྱིར། །མཁས་པས་རྒྱལ་པོ་རྣམས་ལ་བརྟེན་བྱ་ཡི། ། ལྟོ་
འགྲངས་འབའ་ཞིག་ཙམ་ཞིག་སུ་ཞིག་བྱེད། །མཁས་ཤིང་རྩལ་དང་གྲགས་ལྡན་
སྨྲ་མ་བབ། །མིས་བཀུར་འཚོ་བ་སྐད་ཅིག་གང་ཡིན་པ། །དེ་ནི་གསོན་པོ་ཡིན་
ཞེས་དམ་པ་འཆད། །ཁཱ་ནི་ཡུན་རིང་འཚོ་ཡང་གཏོར་ཟར་ཟད། །ཆུ་ཆུང་གྲོག་
པོ་དགང་སླ་ཞིང་། །བྱིས་པའི་སྙིམ་པ་དགང་སླ་ལ། །སྐྱེ་བོ་ངན་པ་མགུ་སླ་སྟེ། །
ངན་ངོན་གྱིས་ཀྱང་མགུ་བར་བྱེད། །སྤྲིན་གྱི་གྲིབ་མ་རྩྭ་ཡི་མེ། །བླུན་པོ་ལ་བརྟེན་
སྐམ་སའི་ཆུ། །སྨད་འཚོང་ཆགས་དང་མི་སྲུན་མཛའ། །དྲུག་པོ་འདི་དག་ཆུ་
བུར་མཚུངས། །ཉམ་ཆུང་དཔུང་ནི་རྒྱལ་པོ་ཡིན། །བྱིས་པའི་དཔུང་ནི་དུད་མོ་
ཡིན། །གླེན་པའི་དཔུང་ནི་མི་སྨྲ་ཡིན། །རྐུན་པོའི་དཔུང་ནི་བརྫུན་ཚིག་ཡིན། །
ཇི་ལྟ་ཇི་ལྟར་སྐྱེས་བུ་ཡིས། །བསྟན་བཅོས་ལེགས་པར་རྟོགས་གྱུར་པ། །དེ་ལྟ་དེ་
ལྟར་ཤེས་པ་ཡི། །ཁྱད་པར་ངེས་པར་སྐྱེ་བར་འགྱུར། །ཇི་ལྟར་ཇི་ལྟར་སྐྱེས་བུ་
ཡིས། །བློ་ཡིས་དགེ་བའི་ལས་བྱེད་པ། །དེ་ལྟ་དེ་ལྟར་དོན་རྣམས་ཀུན། །འགྲུབ་
འགྱུར་འདི་ལ་ཐེ་ཚོམ་མེད། །བརྐམ་ཆགས་བག་མེད་ཡིད་ཆེས་པ། །གསུམ་པོས་
སྐྱེས་བུ་སླུ་བར་བྱེད། །དེ་བས་བརྐམ་ཆགས་བག་མེད་དང་། །ཡིད་ཆེས་སུ་
ལའང་མི་བྱའོ། །ལྐོག་ན་བྱ་བ་ཉམས་བྱེད་ཅིང་། །མངོན་སུམ་དུ་ནི་སྨྲ་བྱེད་པ། །
དུག་བུམ་ཁ་ནི་འོ་མ་ཅན། །དེ་འདྲའི་མཛའ་བོ་སྤང་བར་བྱ། །སྐྱེ་བོ་ངན་དང་
591



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
འགྲོགས་པ་ཡིས། །སྐྱེ་བོ་དམ་པའང་རླག་པར་བྱེད། །ཆུ་ནི་ཤིན་ཏུ་དང་བ་ཡང་། །
འདམ་གྱིས་རྙོག་མ་ཅན་དུ་བྱེད། །གང་ཞིག་མགྲོན་མཆོད་ལྷག་མར་གྱུར་དེ་
ཟས། །གང་ཞིག་སྡིག་པ་མི་བྱེད་དེ་ཤེས་ལྡན། །གང་ཞིག་ལྐོག་ཏུ་ཕན་དེ་མཛའ་
བོ་ཡིན། །གང་ཞིག་གཡོ་མེད་པས་བྱེད་དེ་ཆོས་ཡིན། །གང་ཞིག་རྒན་མེད་པ་དེ་
འདུན་ས་ཡིན། །གང་ཞིག་ཆོས་ལྡན་མི་སྨྲ་དེ་རྒན་མིན། །གང་ལ་བདེན་མེད་དེ་
ནི་ཆོས་མ་ཡིན།། །གང་ཞིག་སླུ་བ་དང་འབྲེལ་དེ་བདེན་མིན། །གང་དུ་སེམས་
དང་དགའ་བ་བཀྲ་ཤིས་ཏེ། །གང་ཞིག་གཞན་ལ་མི་བརྟེན་དེ་འཚོ་བ། གང་
ཞིག་རང་མི་དང་སྤྱོད་དེ་བསགས་པ། །གང་ཞིག་དགྲ་བོ་ཟིལ་གནོན་དེ་ང་རྒྱལ། །
གང་ཞིག་ང་རྒྱལ་བྲལ་དེ་དེས་པ་ཡིན། །གང་ཞིག་སྲེད་པས་མ་རྨོངས་དེ་དཔལ་
ཡིན། །གང་ཞིག་བག་ཕེབས་གྱུར་པ་དེ་མཛའ་བོ། །གང་ཞིག་དབང་པོ་དུལ་བ་
དེ་དཔའ་བོ། །རྒྱལ་པོ་མེད་པར་འདུག་མི་བྱ། །བུད་མེད་གཙོ་བོ་བྱེད་པ་དང་། །
གཙོ་མང་ཡོད་པར་གནས་མི་བྱ། །རྒྱལ་པོ་མཁས་ཡོད་གནས་པར་བྱ། །གཞོན་
ནུའི་ཚེ་ན་ཕས་བསྲུང་ལ། །ལང་ཚོའི་ཚེ་ན་ཁྱོས་བསྲུང་ཞིང་། །རྒན་པོའི་ཚེ་ན་
བུས་བསྲུང་བས། །བུད་མེད་རང་དགར་གནས་མ་ཡིན། །གཅེར་བུའི་ཁྲུས་དང་
གླང་པོ་མྱོས། །བ་ནི་དང་པོ་བེའུ་སྐྱེས་དང་། །ཆུ་མེད་པ་ཡི་སྦལ་པ་དག །རིང་
དུ་ཡོངས་སུ་སྤང་བར་བྱ། །ནོར་གྱིས་གདུངས་ལ་གཉེན་མེད་བཤེས་ཀྱང་མེད། །
འདོད་པས་གདུངས་ལ་འཇིགས་མེད་ངོ་ཚ་མེད། །བཀྲེས་པས་གདུངས་ལ་སྟོབས་
མེད་མདངས་ཀྱང་མེད། །ནད་ཀྱིས་གདུངས་ལ་གཉིད་མེད་བདེ་བ་མེད། །
རིགས་ནི་སྤྱོད་པས་སྟོན་པར་བྱེད། །ཡུལ་ནི་སྐད་ཀྱིས་སྟོན་པར་བྱེད། །བརྩེ་
592



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
བར་རྟབ་རྟབ་བྱེད་པས་སྟོན། །ཁ་ཟས་ལུས་ཀྱིས་སྟོན་པར་བྱེད། །གང་ཞིག་
ཡིད་དང་མཐུན་གྱུར་པ། །རིང་ན་གནས་ཀྱང་གམ་ན་འདུག །གང་ཞིག་ཡིད་དུ་
མི་འོང་བ། །གམ་ན་གནས་ཀྱང་ཐག་རིང་ཡིན། །མི་ནི་སྨྲ་སྤོབས་ཞན་པའི་རིག་
པ་དང་། །བསྟན་བཅོས་སྐྱེས་བུ་ངན་པའི་ལག་གནས་དང་། །ལོང་བའི་ཆུང་མ་
གཟུགས་བཟང་ལྟ་བུ་སྟེ། །ལུས་ཅན་དགའ་བ་སྐྱེད་པར་བྱེད་མ་ཡིན། །ནོར་ནི་
རི་བྲག་ཀུན་ན་མེད། །མུ་ཏིག་ཉ་རྣམས་ཕལ་ལ་མེད། །ནགས་ཚལ་ཀུན་ལ་ཙན་
དན་མེད། །དམ་པ་ཀུན་ན་ཡོད་པ་མིན། །རྐང་གཉིས་པ་ལ་མངོན་སུམ་ཕྱུགས། །
བླུན་པོ་ཡོངས་སུ་སྤང་བར་བྱ། །མི་མངོན་པ་ཡི་ཚེར་མ་ལྟར། །ཚིག་གི་ཟུག་
ཇུས་གནོད་པ་སྐྱེད། །མཁས་པས་རྟག་ཏུ་བུ་དག་ནི། །རིག་པ་སྣ་ཚོགས་ལ་སྦྱར་
བྱ། །མཁས་ཤིང་བློ་ནི་ཕུན་ཚོགས་ན། །རྟག་ཏུ་མཆོད་པ་ཉིད་དུ་འགྱུར། །གང་
ཞིག་གཞོན་ཚེ་རིག་མི་སློབ། །ཕ་དགྲ་མ་ནི་ཞེ་འགྲས་ཡིན། །ངང་པའི་ནང་ན་ཆུ་
སྐྱར་ལྟར། །མང་པོའི་ནང་ན་མཛེས་མ་ཡིན། །གལ་ཏེ་བློ་རྒྱ་ཆེ་འདོད་ན། །
ཚིགས་བཅད་དམ་ནི་དེ་ཡི་ཕྱེད། །རྐང་པའམ་ཡི་གེ་བསླབས་པ་ཡིས། །ཉི་མ་
དོན་མེད་མི་བྱའོ། །གཟུགས་དང་ལང་ཚོ་ཕུན་ཚོགས་ཤིང་། །རིགས་མཐོ་བ་
ལས་བྱུང་གྱུར་ཀྱང་། །རིགས་དང་བྲལ་ན་མི་མཛེས་ཏེ། །ཀིང་ཤུ་ཀ་ཡི་མེ་ཏོག་
ལྟར། །བྲིད་པ་ལས་ནི་ཉེས་པ་འབྱུང་། །བརྡེག་པ་ལས་ནི་ཡོན་ཏན་མང་། །དེ་
བས་བུ་དང་སློབ་མ་ལ། །བརྡེག་པར་བྱ་ཡིས་བྲིད་མི་བྱ། །ལོ་ལྔའི་བར་དུ་བྲིད་
བྱ་སྟེ། །ལོ་བཅུའི་བར་དུ་བརྡེག་པར་བྱ། །ལོ་ནི་བཅུ་དྲུག་ལོན་པ་ན། །བུ་ལ་
མཛའ་བོ་བཞིན་དུ་སྤྱད། །དྲི་རབ་བཟང་ཞིང་མེ་ཏོག་རྒྱས། །ཤིང་གཅིག་གིས་
593



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ཀྱང་ནགས་སུ་ནི། །ནགས་དེ་ཐམས་ཅད་བསྒོས་པར་འགྱུར། །རིགས་ལ་བུ་
བཟང་དེ་དང་འདྲ། །རང་བཞིན་བཟང་ཞིང་རིགས་ལྡན་པ། །བུ་ནི་བཟང་པོ་
གཅིག་པུ་ཡིས། །རིགས་ནང་སྐྱེས་བུ་སེང་གེ་སྟེ། །ཟླ་བ་ལྟ་བུར་གསལ་བྱེད་ཡིན། །
ཤིང་སྐམ་སྡོང་པོ་གཅིག་པུ་ཞིག །མེ་ཡིས་ཚིག་པར་གྱུར་པ་ན། །ནགས་དེ་
ཐམས་ཅད་སྲེག་པར་བྱེད། །རིགས་ནང་བུ་ངན་དེ་དང་འདྲ། །ཚིག་ཙམ་ཀློག་
པ་ཉིད་ང་ནི། །གང་གཞན་བསྟན་བཅོས་ལ་དཔྱོད་དང་། །ཐམས་ཅད་ཉོན་
མོངས་ལྡན་པ་སྟེ། །བྱ་བར་མ་རྨོངས་གང་དེ་མཁས། །ལ་ལ་མི་ཤེས་པས་ཉམས་
ལ། །ཁ་ཅིག་བག་མེད་པ་ཡིས་ཉམས། །ཁ་ཅིག་རང་བཞིན་གྱིས་ཉམས་ལ། །ལ་
ལ་ཉེས་པ་ཉིད་ཀྱིས་ཉམས། །ཤེས་ལྡན་མཁས་པ་གཞན་ཡིན་ལ། །བསྟན་བཅོས་
མཁས་པའང་གཞན་ཡིན་ཞིང་། །གཞན་དག་གནས་དེ་མི་ཤེས་པས། །གཞན་
དག་འཇིག་རྟེན་ཉོན་མོངས་སོ། །གང་གིས་ཡི་གེ་གཅིག་ཙམ་ཞིག །བླ་མས་སློབ་
མ་ལ་བསླབས་ན། །གང་བྱིན་བུ་ལོན་མེད་གྱུར་པའི། །རྫས་དེ་ས་སྟེང་ཡོད་མ་
ཡིན། །བླ་མ་གང་ནི་ཡི་གེ་གཅིག །སྟེར་ལ་ཕྱག་ནི་མ་བྱས་ན། །ཁྲ་ཡི་སྐྱེ་གནས་
བརྒྱར་སྐྱེ་ནས། །སྨེ་ཤ་ཅན་དུ་སྐྱེ་བར་འགྱུར། །རིག་པ་གླེགས་བམ་ལ་བསླབས་
ཤིང༌། །བླ་མའི་ཐད་ནས་མ་བསླབས་ན། །འཕྱོན་མའི་བུད་མེད་སྦྲུམ་མ་བཞིན། །
ཚོགས་ཀྱི་ནང་ན་མཛེས་མ་ཡིན། །བྲམ་ཟེའི་བླ་མ་མེ་ཡིན་ལ། །རིགས་ཀྱི་བླ་མ་
བྲམ་ཟེ་ཡིན། །ཆུང་མའི་བླ་མ་ཁྱིམ་ཐབ་ཡིན། །ཀུན་གྱི་བླ་མ་གློ་བུར་ལྷགས། །
མཛའ་བོ་ལ་ལ་ཕྲེང་བ་འདྲ། །མཛའ་བོ་ལ་ལ་ཤིང་བལ་འདྲ། །མཛའ་བོ་ལ་ལ་
ལྷུན་པོ་འདྲ། །མཛའ་བོ་ལ་ལ་ས་གཞི་འདྲ། །མཛའ་བོ་ཕྲེང་བ་འདྲ་སྤང་ཞིང་། །
594



ཆོས་ཚན་ཉེར་བཞི་པ། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས།
L
ཤིང་བལ་དང་འདྲའི་མཛའ་བོ་དང་། །ལྷུན་པོ་དང་འདྲའི་མཛའ་བོའང་སྤང་། །
ས་གཞི་དང་འདྲའི་མཛའ་བོ་བསྟེན། །པདྨ་དམར་བ་ཉིད་དང་ནི། །དམ་པ་
གཞན་དོན་བྱེད་ཉིད་དང་། །དམ་པ་མིན་པའི་བརྩེ་མེད་ཉིད། །གསུམ་པོ་རྣམ་
གསུམ་ངང་གིས་འགྲུབ། །ཚེར་མ་རྣོ་བར་གྱུར་པ་སུ་ཡིས་བྱས། །རི་དྭགས་བྱ་ཡི་
རི་མོ་སུ་ཡིས་བྲིས། །བུ་རམ་ཤིང་མངར་ནིམ་པ་ཁ་བ་དག །འདི་དག་ཐམས་
ཅད་ངོ་བོ་ཉིད་ཀྱིས་གྲུབ། །གང་ན་སྐྱེ་བོ་གླང་པོ་མྱོས་ལྟར་དྲེགས། །གང་ན་རྟ་
དང་བོང་བུ་ཁྱད་པར་མེད། །གང་ན་མཆིང་བུ་མ་རྒད་དབྱེར་མེད་པ། །དེ་རུ་
ཡོན་ཏན་ཅན་གནས་ཅི་རུ་རུང་། །ཡུལ་གང་ན་ནི་ཡོངས་རྟོགས་མཁས་པ་མེད། །
རྒྱ་མཚོ་ལས་བྱུང་ནོར་བུ་དེར་མི་བྲིན། །ནོར་བུ་ཆུ་ཤེལ་རིན་ཐང་ཆེ་བ་ལ། །བ་
ལང་རྫི་ནི་ཕུལ་གསུམ་སྦྱིན་ཞེས་ཟེར། །ཁྲ་ཡི་ཚོགས་ནང་ངང་པ་མཛེས་མ་ཡིན། །
ཝ་ཡི་ཚོགས་ནང་སེང་གེ་མཛེས་མ་ཡིན། །བོང་བུའི་ཚོགས་ནང་རྟ་མཆོག་མཛེས་
མ་ཡིན། །སྐྱེས་བུ་བླུན་ནང་མཁས་པ་མཛེས་མ་ཡིན། །ཡོན་ཏན་ཤེས་པའི་ནང་
དུ་ཡོན་ཏན་འགྱུར། །ཡོན་ཏན་མེད་ལ་དེ་ཉིད་སྐྱོན་དུ་འགྱུར། །ཆུ་བོའི་ཆུ་ནི་
ཤིན་ཏུ་ཞིམ་པ་དག །རྒྱ་མཚོར་ཕྱིན་ན་བཏུང་དུ་མི་རུང་འགྱུར། །ཡོན་ཏན་
འབད་པས་འགྲུབ་པ་ཡིན། །འབད་པ་བདག་ཉིད་ལ་གནས་པས། །འབད་ནས་
ཡོན་ཏན་མི་སློབ་པར། །གཞན་དག་ཡོན་ཏན་ལྡན་ཞེས་སྒྲོགས། །ཡོན་ཏན་ཀུན་
དུ་མཆོག་བྱེད་ཀྱི། །ཕ་མེས་རིགས་ནི་དོན་མེད་ཡིན། །ཁྱབ་འཇུག་ལ་ནི་སྐྱེ་བོ་
རྣམས། །ཕྱག་འཚལ་ནོར་ལྷ་ལ་མ་ཡིན། །ཆོས་ཀྱི་རྩེ་མོ་རྒྱལ་པོ་སྟེ། །ཆོས་རྩ་
དགེ་སྦྱོང་བྲམ་ཟེ་ཡིན། །རྩ་བ་ལས་ནི་འབྲས་སུ་སྐྱེ། །དེ་བས་རྩ་བ་གནོད་མི་
595



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
བྱ། །ཆོས་ཀྱི་འབྲས་བུ་རྒྱལ་པོ་ཡིན། །མེ་ཏོག་དགེ་སྦྱོང་བྲམ་ཟེ་ཡིན། །མེ་ཏོག་
ལས་ནི་འབྲས་བུ་སྐྱེ། །དེ་ཕྱིར་མེ་ཏོག་ལ་མི་གཙེ། །རྒྱལ་པོ་ཤིང་དེ་དགེ་སྦྱོང་རྩ་
བ་ཡིན། །བློན་པོ་ཡལ་ག་གྲོང་མི་འདབ་མ་ཡིན། །རྩ་བ་བསྲུངས་ན་ཤིང་དེ་མི་
ཉམས་པ། །དེ་ཕྱིར་དགེ་སྦྱོང་བྲམ་ཟེ་ལེགས་པར་བསྲུང་། །ཐམས་ཅད་གཞན་
ལ་རག་ལས་གྱུར་ཀྱང་ན། །མི་ཡི་དབང་པོས་དགེ་སྦྱོང་བྲམ་ཟེ་བསྲུང་། །ཆོས་
དང་ནོར་དང་གྲོགས་དང་སྙན་པ་དག །དགེ་སྦྱོང་བྲམ་ཟེ་ལེགས་པར་བསྐྱངས་
ལས་འཐོབ། །རྒྱལ་པོ་ཙ་ན་ཀ་ཡི་བློས། །བསྟན་བཅོས་ཐམས་ཅད་ལེགས་
བརྟགས་ནས། །ལོངས་སྤྱོད་ལྷ་ཡིས་བསྟངས་པ་དང་། །ཁྱད་པར་ཤེས་པ་ཉིད་
དུ་འགྱུར། །བློ་ལྡན་མཁས་པ་ཐར་པའི་ཕྱིར། །གང་གིས་བསྟན་བཅོས་འདི་
བསླབ་ཅིང་། །བསླབས་པས་འདི་ལ་གནས་གྱུར་ན། །དཔལ་དང་བདེ་བ་ཐོབ་
པར་འགྱུར། །དེ་ལ་དགྲ་ཡིས་མི་ཚུགས་ཤིང་། །ནད་ཀྱིས་འཇིགས་པ་ཡོད་མ་
ཡིན། །ནང་པར་དང་ནི་དགོངས་ཀའི་ཚེ། །རྒྱལ་པོས་འདི་ནི་བཟླ་བར་བྱ། །
གང་གིས་འདི་དོན་ལེགས་བསམས་ནས། །ཇི་བཞིན་རྗེས་སུ་བསྒྲུབས་གྱུར་ན། །
དེས་ནི་རྒྱལ་སྲིད་ཡུལ་འཁོར་ཡང་། །རྟག་ཏུ་འཕེལ་བ་ཉིད་དུ་འགྱུར། །དཔལ་
ལྡན་པ་ལ་ཏ་ཀའི་བུས། །ལུགས་ཀྱི་བསྟན་བཅོས་ལས་བཏུས་པ། །ཐོས་པའི་
ནོར་མེད་ས་སྟེངས་ན། །ལོང་བ་ཡིན་སྙམ་བསམས་ཏེ་བྱས། །ཙ་ན་ཀའི་རྒྱལ་པོའི་
ལུགས་ཀྱི་བསྟན་བཅོས་ལས་ལེའུ་བརྒྱད་པ་རྫོགས་སོ།། །།
རྒྱ་གར་གྱི་མཁན་པོ་པྲ་བྷཱ་ཀ་ར་ཤྲཱི་མི་ཏྲ་དང་། ཞུ་ཆེན་གྱི་ལོ་ཙཱ་བ་དགེ་སློང་རིན་ཆེན་
བཟང་པོས་བསྒྱུར་ཅིང་གཏན་ལ་ཕབ་པའོ།། །།
596



ཆོས་ཚན་ཉེར་ལྔ་པ།
༄༅། །ལུགས་ཀྱི་བསྟན་བཅོས་ཞེས་བྱ་
བ་བཞུགས་སོ། །
༄༅། །རྒྱ་གར་སྐད་དུ། ནཱི་ཏི་ཤཱསྡུ། བོད་སྐད་དུ། ལུགས་ཀྱི་བསྟན་བཅོས།
ཐམས་ཅད་མཁྱེན་པ་ལ་ཕྱག་འཚལ་ལོ། །དོན་གྱི་བསྟན་བཅོས་བྱེ་བྲག་ལས། །
བསྟན་བཅོས་དག་ལ་ཕན་པ་དང་། །མི་རྣམས་བློ་ནི་བསྐྱེད་བྱའི་ཕྱིར། །མ་སུ་
རཀྵས་བསྡུས་ཏེ་བཤད། །འཇིག་རྟེན་དག་ནི་དགའ་བ་བསྐྱེད་པ་དང༌། །སྤྱོད་
པ་ངན་པ་རྣམས་ནི་སྤང་ཕྱིར་དང་། །ཤེས་རབ་བསླབ་ཅིང་ཡང་དག་དོན་
བསྒྲུབ་ཕྱིར། །བློ་བསྐྱེད་ཕྱིར་ནི་ཚིགས་བཅད་ཚུལ་འདི་བརྗོད། །དངོས་པོ་ཀུན་
ལ་མཁས་ཤིང་གོམས་པར་བྱ། །ཆོས་སྤྱོད་གཞན་གྱི་མངོན་སུམ་བསྲུང་བར་བྱ། །
ཁྲོ་བ་སྤང་ཞིང་མཁས་པ་བསྟེན་པར་བྱ། །བདེན་པར་སྨྲ་ཞིང་སྨྲ་ཉམས་བརྗོད་
མི་བྱ། །བྲམ་ཟེ་བཀུར་ཞིང་བ་ལང་བརྙས་མི་བྱ། །རྒྱལ་པོས་འཇིགས་ཤིང་སྤྱོད་
པ་སྦ་བར་བྱ། །དགྲ་བོ་ཤེས་བྱ་མི་རྣམས་བརྙས་མི་བྱ། །དྲེགས་པ་སྤང་ཞིང་སྨད་
དངོས་བསྟེན་མི་བྱ། །ཕན་པའི་ཟས་བསྟེན་གྲོགས་པོ་མཉེས་པར་བྱ། །མེ་ལ་མི་
འགོམ་གཡུལ་ལ་བལྟ་མི་བྱ། །སྙན་ངགས་མཉན་བྱ་སྲོག་ཆགས་གནོད་མི་བྱ། །
བྱ་མིན་མི་བྱ་ཁྲོན་པ་བགོམ་མི་བྱ། །རིག་པ་བླང་ཞིང་སྦྲུལ་དང་རྩེ་མི་བྱ། །ཅི་
-
-
597



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
སC
ནུས་སྦྱིན་ཞིང་དམན་ལ་བསླང་མི་བྱ། །བདག་ལ་མི་བསྟོད་གཞན་ལ་སྨད་མི་བྱ། །
དེ་ཉིད་ཤེས་བྱ་མཚན་མོ་རྒྱུ་མི་བྱ། །ཞགས་པ་དང་བྲལ་གླང་པོའི་རྗེས་མི་འགྲོ། །
ལྷམ་མེད་མི་འགྲོ་གྲོགས་མེད་ལམ་མི་འགྲོ། །སྨྱོ་བྱེད་བློ་ངན་རིང་དུ་སྤང་བར་བྱ། །
ཆུང་མ་མ་རུངས་སྤང་ཞིང་ཡིད་འོང་བསྟེན། །མ་འདྲིས་པ་དང་ནམ་ཡང་མཐུན་
མི་འཇུག །རྒྱལ་པོའི་བྲན་མོ་འདོད་སྤང་མན་ངག་མཉན། །གང་དང་ལྷན་ཅིག་
ཞེ་འགྲས་ཡོང་མི་བྱ། །བེའུ་གཞོན་པ་རིང་དུ་སྤང་བར་བྱ། །བུད་མེད་རྣམས་ལ་
ནམ་ཡང་ཡིད་མི་བརྟན། །ཆུ་བོ་བརྒལ་དཀའ་རྒྱ་ཆེར་འཇུག་མི་བྱ། །ཆང་
འཐུང་ར་རོ་ཤིང་མཐོར་འཛེག་མི་བྱ། །དོན་རྣམས་བསྒྲུབ་ཅིང་ཆོས་དང་ནོར་མི་
སྤང་། །གང་དུ་བསྲུང་བ་མེད་པའི་ཡུལ་དེ་སྤང་། །ཀུན་གྱི་གསང་ཚིག་ནམ་ཡང་
མི་སྨྲ་སྟེ། །ཀུན་ལ་ཡིད་བརྟན་མི་བྱ་ལེགས་པར་བརྟག །ཁ་རྗེར་མི་གཏང་སྐྱེས་
བུའི་རྩོལ་ལ་འབད། །གསོང་བོར་སྨྲ་ཞིང་འབྲེལ་མེད་ཚིག་མི་བརྗོད། །གློ་བུར་
ལྕག་མདུན་དུས་སུ་ལེགས་འོངས་བརྗོད། །མི་དང་ལྷ་དང་བྲམ་ཟེ་རྣམས་ལ་
མཆོད། །བསོད་ནམས་ཡུལ་ནི་རྟག་ཏུ་བསྟེན་པར་བྱ། །རྟག་ཏུ་ཁྲུས་དང་གོས་
དཀར་གྱོན་ལ་འགྲུས། །ཧ་ཅང་བུད་མེད་ཆགས་ཡིན་ཞུ་ནས་ཟ། །ཤེས་ལྡན་
གང་ཞིག་དེ་ལྟར་བྱེད་པ་ནི། །འཚོ་བ་ནད་མེད་ཚེ་རིང་ཤེས་པར་བྱ། །མ་སུ་
རཀྵས་བྱས་པའི་ལུགས་ཀྱི་བསྟན་བཅོས་ལས་ལེའུ་དང་པོའོ།། །།
བདག་གི་གསང་དང་གཞན་གྱི་གསང་། །བུ་གཅིག་གཅེས་བཞིན་བསྲུང་བྱ་
སྟེ། །ས་བཞིན་ཀུན་ལ་སྙོམས་པར་བྱ། །མི་རྣམས་དགའ་བས་རབ་ཏུ་དགའ། །
གནད་ཀྱི་ཚིག་རྣམས་མི་བརྗོད་ཅིང་། །གནད་དུ་འཕོག་འགྱུར་མི་བསྒྲག་སྟེ། །
598



ཆོས་ཚན་ཉེར་ལྔ་པ། ལུགས་ཀྱི་བསྟན་བཅོས།
གཞན་གྱི་གནད་རྣམས་སྨྲ་བ་ནི། །སྐྱེས་བུས་མཚོན་ཆ་བཞིན་ཤེས་བྱ། །སྙིང་ལ་
ཚམ་ཚོམ་མེད་བྱས་ཏེ། །བུ་རམ་ཆུ་བཞིན་ཁ་ནས་བརྗོད། །ཞེ་འགྲས་ཡིད་ཆེས་
བྱས་ནས་ནི། །དེ་ནས་ངག་གམ་མཚོན་གྱིས་གཞོམ། །དགྲ་རྣམས་སྙན་པར་
བརྗོད་ཀྱང་ནི། །བློ་ལྡན་བཏང་སྙོམས་མི་བྱའོ། །དེ་ཉིད་མཐར་ནི་གནོད་བྱེད་
དེ། །ཇི་ལྟར་དུག་གནོད་མི་བཟད་བཞིན། །རང་སྟོབས་ཆུ་བོ་མི་བརྟན་ཏེ། །ཆུ་
བོའི་རྒྱ་ཁྱོན་ཡོངས་བརྟགས་ནས། །དེ་བཞིན་དུས་སུ་བརྒལ་བྱ་སྟེ། །རང་དོན་
དེ་བཞིན་རྗེས་སུ་བསམ། །ཇི་སྲིད་འཇིགས་པ་མ་བྱུང་བ། །དེ་སྲིད་བར་དུ་
འཇིགས་པར་བྱ། །འཇིགས་པ་མངོན་སུམ་བྱུང་ན་ནི། །འཇིགས་པ་བཏང་སྟེ་
བརྡེག་པར་བྱ། །དོན་ནི་ཆུ་སྐྱུར་བཞིན་དུ་བསམ། །ཕ་རོལ་གནོན་པ་སེང་གེ་
བཞིན། །བྱི་ལའི་དྲི་ཚོར་བྱི་བ་ལྟར། །ཤེས་ནས་ཤིན་ཏུ་བརྟུལ་བར་བྱ། །སེང་
གེའི་གཅིག་དང་ཆུ་སྐྱར་གཅིག །བྱ་གག་གི་ནི་བསླབ་པ་བཞི། །བྱ་རོག་ལྔ་དང་
ཁྱི་ཡི་དྲུག །བོང་བུའི་བསླབ་པ་གསུམ་རྣམས་སོ། །བྱ་བ་མང་ཉུང་གང་ཡང་
རུང་། །སྐྱེས་བུ་གང་ཞིག་བྱེད་འདོད་པ། །རྟོག་མེད་བྱ་བ་ཀུན་བསལ་ཏེ། །
སེང་གེའི་གཅིག་ཅེས་གྲགས་པ་ཡིན། །དབང་པོ་རྣམས་ནི་རབ་བསྡམས་ཤིང་། །
ཡུལ་དང་དུས་ལ་ཅི་རིགས་པར། །བྱ་བ་རྣམས་ནི་བརྟག་དཔྱོད་དེ། །སྐྱེས་བུ་
མཛངས་པ་ཆུ་སྐྱར་བཞིན། །ཐོ་རངས་ལྡང་དང་འཐབ་པ་དང་། །གཉེན་ལ་ཁ་
ཟས་སྙོམས་པར་འགྱེད། །མོ་ལ་རབ་གནོན་ཉེ་བར་སྤྱོད། །ཁྱིམ་བྱའི་བསླབ་པ་
བཞི་ཡིན་ནོ། །མི་མངོན་འཁྲིག་དང་རྩོམ་པ་དང་། །དུས་སུ་གནས་ནི་འཆའ་བ་
དང་། །བག་ཡོད་པ་དང་ཡིད་མི་ཆེས། །འདི་ནི་བྱ་རོག་བསླབ་པ་ལྔ། །མང་དུ་
599



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
=
ཟ་དང་ཅུང་ཟད་ཆོག །ལེགས་པར་གཉིད་ལོག་མྱུར་དུ་སད། །དཔའ་ལ་སྙིང་ཉེ་
བརྟན་པ་སྟེ། །ཁྱི་ཡི་སྤྱོད་པ་དྲུག་ཡིན་ནོ། །ཁལ་གྱིས་བཀལ་ན་འདེགས་པ་དང་། །
གྲང་དང་ཚ་བས་མི་སྐྱོ་དང་། །རྟག་ཏུ་ཆོག་ནི་ཤེས་པ་སྟེ། །བོང་བུའི་སྤྱོད་པ་
གསུམ་ཡིན་ནོ། །དེ་ལྟར་ཉི་ཤུ་ཤེས་བྱ་སྟེ། །སྐྱེས་བུ་གང་ཞིག་སྤྱོད་འགྱུར་བ། །
འདི་ནི་དགྲ་ལས་རྒྱལ་འགྱུར་ཏེ། །དགྲ་རྣམས་ཀུན་གྱིས་ཚུགས་མི་འགྱུར། །མ་སུ་
རཀྵས་བྱས་པའི་ལུགས་ཀྱི་བསྟན་བཅོས་ལས་ལེའུ་གཉིས་པའོ།། །།
ཇི་སྲིད་དུས་ལ་མ་བབ་པར། །དགྲ་ནི་ཕྲག་གོང་བཀུར་བྱ་སྟེ། །དེ་བཞིན་
དུས་སུ་ཕྱིན་གྱུར་ན། །རྡོ་ལ་རྫ་མ་བསྣུན་བཞིན་གཞོམ། །དམན་ཞིང་སྙིང་རྗེའི་
སྐད་བརྗོད་ཀྱང་། །དགྲ་ནི་གཏང་བར་མི་བྱའོ། །དེ་ལ་སྙིང་རྗེ་མི་བྱ་ཞིང་། །
སྔོན་ཆད་གནོད་པ་བྱེད་པ་གཞོམ། །བུ་ལོན་མེ་ཡི་ལྷག་མ་དང་། །དེ་བཞིན་དགྲ་
ཡི་ལྷག་མ་ནི། །ཡང་དང་ཡང་དུ་འཕེལ་འགྱུར་བས། །དེ་བས་ལྷག་མ་གཞག་མི་
བྱ། །བྱས་ལ་ལན་དུ་ཕན་བྱ་སྟེ། །འཆི་བ་བྱེད་ལ་སླར་ཡང་གཙེ། །དེ་ལ་ཉེས་
པར་མི་བལྟ་ཞིང་། །མ་རུངས་བྱེད་ལ་མ་རུངས་བྱ། །ཕོངས་པའི་དོན་དུ་ནོར་
རྣམས་བསྲུང་། །ནོར་བས་ཆུང་མ་བསྲུང་བར་བྱ། །ནོར་དང་ཆུང་མ་གཉིས་
པས་ཀྱང་། །ཐམས་ཅད་དོན་དུ་བདག་བསྲུང་ངོ་། །ལྐོག་ན་བྱ་བ་ཉམས་བྱེད་
ཅིང་། །མངོན་སུམ་སྙན་པར་སྨྲ་བྱེད་པ། །དེ་འདྲའི་གྲོགས་པོ་སྤང་བྱ་སྟེ། །
བུམ་པའི་འོ་མའི་དུག་བཞིན་ནོ། །བརྐམ་ཆགས་སྦྱིན་པ་མི་སྟེར་དང་། །ཁེངས་
པ་ཐལ་མོ་མི་སྦྱོར་དང་། །དེ་འདྲའི་གླེན་པའི་རྗེས་མཐུན་པར། །ཇི་ལྟར་དེ་ལྟར་
ཤེས་པ་མཁས། །དགྲ་ལ་ཐལ་སྦྱར་ཡིད་ཆེས་དང་། །སྤྱི་བོས་གཏུགས་ཏེ་གུས་བྱ་
600



ཆོས་ཚན་ཉེར་ལྔ་པ། ལུགས་ཀྱི་བསྟན་བཅོས།
ཞིང་། །གདུང་འགྱུར་མཆི་མ་འཛག་སོགས་བྱ། །འབྱོར་པ་འདོད་པས་དེ་ལྟར་
སྤྱད། །དགྲ་བོ་སྟོབས་ལྡན་རྗེས་མཐུན་བྱ། །སྟོབས་ཆུང་དགྲ་བོ་བརླག་བྱ་སྟེ། །
མཐུ་སྟོབས་མཉམ་པའི་དགྲ་ལ་ནི། །མཐུན་མིན་དུལ་མིན་བྱ་བའོ། །གང་གིས་
གདུང་འགྱུར་དེ་མི་བྱ། །གང་གིས་ཞུམ་འགྱུར་ཚུལ་མི་སྤྱད། །མཐར་མི་ཕྱིན་
པའི་ལས་མི་བརྩམ། །མགོ་ལྟུང་མི་འགྱུར་བརྡེག་མི་བྱ། །ཕ་རོལ་མི་བརྒལ་དེ་མི་
བརྩད། །གང་དུ་དགྲ་གནས་དེར་འདུག་མིན། །ཤིང་རྩ་མ་ཕྱུང་ཕྱུང་བ་མིན། །
གཉིས་སུ་མ་གྱུར་བཅད་པ་མིན། །རྒན་པོ་མེད་པ་འཚོགས་པ་མིན། །ཆོས་མི་
སྟོན་གང་རྒན་པ་མིན། །གང་ལ་བདེན་མེད་ཆོས་མ་ཡིན། །ཚིག་དོན་མ་འབྲེལ་
དོན་མ་ཡིན། །ཚེར་མ་གཏིང་དུ་ཟུག་པ་དང་། །ཆོས་ལས་ཉམས་པ་ཉིད་དང་ནི། །
དགྲ་དང་ཤ་འཁོན་ཞུགས་པ་གསུམ། །རྩ་ནས་ཕྱུང་བ་བདེ་བ་ཡིན། །གཏན་དུ་
དྲང་པོ་མི་བྱ་སྟེ། །ནགས་སུ་སོང་ལ་ཡོངས་ལྟོས་དང་། །དེར་ནི་ཤིང་དྲང་གཅོད་
འགྱུར་ཏེ། །ཡོན་པོའི་ཤིང་ནི་གནས་ལ་ལྟོས། །གང་དང་གང་ནི་ཅི་བསམ་པ། །
དེ་དང་དེ་ལ་ཕན་བསམས་ཏེ། །རྗེས་སུ་འཇུག་པའི་མཁས་པ་ནི། །མྱུར་དུ་
བདག་གི་དབང་དུ་འགྱུར། །འདི་ལྟར་གསད་བྱ་གང་ཡིན་དེ། །མི་བརྗོད་མ་
ཚོར་གསད་བྱ་སྟེ། །རི་དྭགས་རྒྱལ་པོ་རབ་འཁྲུགས་པས། །ལུས་བསྐུམས་ན་ནི་
གནོད་བྱེད་ལྟར། །སྙིང་ལ་འཁོན་དུ་དམ་བཟུང་ནས། །གཞན་ལ་མ་ལྟོས་སྤྱད་
པར་བྱ། །བློ་ལྡན་བཟོད་དང་ལྡན་བྱས་ནས། །གཞན་གྱི་སྐྱོན་ནི་ཡོང་མི་བགྲང་། །
དཔེར་ན་ཁུ་བྱུག་གྲོག་མ་དང་། །དངུལ་རྡོ་ལྟ་བུའི་མདོག་ལྡན་པའི། །ལག་
འགྲོའི་རྐང་མཐིལ་གང་ཡིན་དེ། །དུས་མ་ཡིན་པར་ཉམས་ཀྱང་ནི། །གང་ཞིག་
601



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
བློ་གྲོས་ལ་བརྟེན་ཏེ། །གདེངས་ཀ་གོ་འཕང་མི་སྨད་ཅིང་། །དེ་ནི་དུག་ཉམས་མི་
འགྱུར་ལྟར། །སྐྱེས་བུ་ཉམས་ཀྱང་གོ་འཕང་མཐོ། །ཇི་སྲིད་དགྲ་བོ་ཕ་རོལ་ལ། །
འདིར་ནི་པུས་བཙུགས་གདུང་བྱ་སྟེ། །སྐྱེ་བོ་དམ་པ་རྣམས་ལ་ནི། །བསྙེན་
བཀུར་སྣ་ཚོགས་སྤྱོད་པ་དང་། །རྔོན་པའི་སྤྱོད་ལམ་འཇབ་བུ་ཡིས། །རི་དྭགས་
དྲུང་དུ་ཕྱིན་ནས་ནི། །དུག་བསྒོས་མདའ་ཡིས་བསྣུན་བཞིན་བྱ། །མ་སུ་རཀྵས་
བྱས་པའི་ལུགས་ཀྱི་བསྟན་བཅོས་ལས་ལེའུ་གསུམ་པའོ།། །། །
བདག་དོན་འབད་པས་བྱ་བ་སྟེ། །གཞན་དོན་དེ་བཞིན་བསམ་མི་བྱ། །
བདག་གཞན་དོན་རྣམས་སྤངས་པས་ནི། །མཛངས་པ་ཐོབ་པར་མི་འགྱུར་རོ། །
གཞན་གྱི་དོན་ལ་མི་བརྟུལ་ཏེ། །རང་གི་ལས་ལ་བརྩོན་པས་བྱ། །མིག་སྨན་སྤྱད་
ན་ཟད་སྣང་ཞིང་། །གྲོག་མ་ཡིས་ནི་བསགས་པ་དང་། །དེ་བཞིན་དུ་ནི་མཁས་
པ་ཡིས། །བསགས་པ་ཉུང་ངུ་སྤྱད་པར་བྱ། །མ་རྨོངས་ཐམས་ཅད་རྨོངས་བྱ་
ཞིང་། །རྨོངས་རྣམས་རྟག་ཏུ་མགོ་བསྐོར་བྱ། །ཡིད་མི་ཆེས་ལ་ཡིད་ཆེས་བྱ། །
བདག་ཉིད་སྦ་ཞིང་གཞན་རྗེས་བསམ། །ཉི་མ་དོན་མེད་མི་བྱ་སྟེ། །སྦྱིན་པ་ཁ་
ཏོན་ལས་རྣམས་བྱ། །ཇི་ལྟར་སྲིན་འོད་ཁ་ཆུ་ཡིས། །གྲོག་མ་བསླུས་པ་བཞིན་དུ་
བྱ། །དམ་པའི་སྐྱེ་བོ་དགའ་བར་བྱ། །མི་སྲུན་སྐྱེ་བོ་བསྟེན་མི་བྱ། །སྐྱེ་བོ་མ་
རུངས་ཡིད་མི་བརྟན། །སྐྱེ་བོ་དགྲ་ལ་དཔའ་བརྟན་བྱ། །བླ་མའི་སྐྱེ་བོ་བཟོད་
པར་བྱ། །སྨད་འཚོང་མ་ནི་སྲིད་པར་བྱ། །གང་གིས་དེ་དག་མ་ལུས་པར། །
ཐམས་ཅད་ཡོངས་སུ་ཤེས་གྱུར་པ། །དེས་ནི་བླང་དོར་དཔྱད་པ་ཡིས། །འཇིག་
རྟེན་འཇིག་རྟེན་ཤེས་པ་ཡིན། །གང་དང་གང་ལ་ནོར་ལྡན་པའི། །སྐྱེས་བུ་ལས་
602



ཆོས་ཚན་ཉེར་ལྔ་པ། ལུགས་ཀྱི་བསྟན་བཅོས།
ལ་ཆགས་གྱུར་པ། །གང་དང་གང་ལ་དགའ་བའི་ཚིག །དེ་དང་དེ་ཡི་ཡོན་ཏན་
བརྗོད། །ཡིད་མི་ཆེས་ལ་ཡིད་མི་བརྟན། །ཡིད་ཆེས་ལྷག་པར་ཡིད་བརྟན་མིན། །
ཡིད་ཆེས་པ་ལས་འཇིགས་པ་འབྱུང། །རྩ་བ་ལས་ཀྱང་གཅོད་པར་བྱེད། །
འབྱུང་པོ་ཀུན་ལ་ཡིད་མི་བརྟན། །ཀུན་ལ་ཡིད་ཆེས་བྱ་བའང་མིན། །རང་གི་
རང་བཞིན་སྦ་བྱ་ཞིང་། །གཞན་གྱི་རང་བཞིན་ཤེས་པར་གྱིས། །གཞན་གྱི་བུད་
མེད་དུག་ཡིན་ཏེ། །དེ་བཞིན་ཆུང་མ་གཞན་འགྲོ་དང་། །གཉིས་པོ་དེ་ལ་ཡིད་
རྟོན་པའི། །མི་རྣམས་འཆི་སྒོར་བསྙེན་པ་ཡིན། །བུད་མེད་རྒྱལ་པོ་སྤྲུལ་རྣམས་
དང་། །ཁ་ཏོན་དག་དང་དགྲ་རྣམས་དང་། །ཚེ་དང་ལོངས་སྤྱོད་དག་ལ་ནི། །
ཤེས་ལྡན་རྣམས་ཀྱིས་ཡིད་བརྟན་མིན། །རིག་པ་འདོད་པས་མཁས་བསྟེན་བྱ། །
ཤེས་པར་གྱུར་ན་གཞན་སྟོན་བྱེད། །དེ་བས་ལས་རྣམས་ཐམས་ཅད་ནི། །ལུས་
པ་མེད་པར་བསླབ་པར་བྱ། །སྡིག་པ་ཅན་ལ་ཡིད་མི་བརྟན། །བློ་ལྡན་བདག་
ཅེས་ཟེར་ཡང་མིན། །གང་ཕྱིར་དེ་ལ་ཡིད་ཆེས་མིན། །དེ་ཡི་འཚོ་བ་ཉམས་པར་
འགྱུར། །གཤིན་རྗེ་གཤེད་པོ་འཆི་བ་དང་། །ས་འོག་རྒྱ་མཚོའི་གླིང་རྣམས་དང་། །
སྤུ་གྲིའི་སོ་དུག་སྦྲུལ་དག་ནི། །མི་བསྟེན་ཕྱོགས་གཅིག་བུད་མེད་ཡིན། །དགྲ་ཡི་
ཕྱོགས་བྱེད་སྤང་བར་བྱ། །བདག་ལ་དགའ་བ་ཡོངས་སུ་བསྡུ། །ཀུན་ལ་བློ་ནི་
ཡོད་པ་སྟེ། །ཡུན་རིང་བློ་ནི་དགའ་བ་ཡིན། །མིག་འབྱེད་མིག་འཛུམས་ཙམ་
ཡང་རུང་། །དགྲ་ལ་མངོན་སུམ་བྱ་བ་མིན། །སྨོད་པ་ན་ཡང་འོན་པ་བཞིན། །
དུས་བབ་རལ་གྲིས་བཅད་བཞིན་བྱ། །གང་དུ་ཆུ་ཡོད་ངང་པ་གནས། །ཆུ་
སྐམས་མཚོ་ནི་འདོར་བར་འགྱུར། །ཆུ་ཡིས་གང་ན་ཕྱིར་གནས་བཞིན། །ངང་པ་
603



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ལྟ་བུའི་གྲོགས་མི་བསྟེན། །རྒྱལ་པོ་སྨད་འཚོང་མ་དང་ནི། །དེ་བཞིན་ཉེ་དུ་
དམན་པ་དང་། །གཡོག་འཁོར་རྣམས་ལ་རྟག་ཏུ་ཡང་། །ཧ་ཅང་གདུང་པར་མི་
བྱའོ། །གང་གི་རྒྱུ་ལས་མྱ་ངན་དང་། །དངོས་དང་སྡུག་བསྔལ་ཉིད་དང་ནི། །
ལུས་ཀྱི་གནོད་བྱེད་རྩ་བ་དེ། །གཅིག་གམ་ཅུང་ཟད་ཙམ་ཡང་རུང་། །མཁས་
པས་སྤང་ཞིང་དོར་བར་བྱ། །གསེར་ནི་རྣམ་བཞིས་བརྟག་བྱ་སྟེ། །བརྡར་བཅད་
བསྲེག་དང་བརྡུང་བར་བྱ། །དེ་བཞིན་རྣམ་བཞིས་སྐྱེས་བུ་བརྟག །ཐོས་དང་
ཚུལ་ཁྲིམས་རིགས་སྙིང་བརྩེ། །ཐམས་ཅད་ཤེས་ཤིང་རིག་པར་བྱ། །ཀུན་ལ་
དོགས་བྱ་དུས་ཤེས་ཀྱིས། །འཇིག་རྟེན་སེམས་ནི་བསྲུང་བྱ་སྟེ། །ཚིག་རྣམས་ཀུན་
གྱིས་ཡིད་ཆེས་བྱ། །བདག་གི་གསང་ཚིག་གཞན་མི་སྨྲ། །མ་སུ་རཀྵས་བྱས་པའི་
ལུགས་ཀྱི་བསྟན་བཅོས་ལས་ལེའུ་བཞི་པའོ།། །། །
བློན་པོ་བློ་ནི་ཕུན་སུམ་ཚོགས། །བསྟན་བཅོས་ཀུན་ལ་འཇིགས་མེད་ཅིང་། །
བང་མཛོད་སྟོབས་དང་ལྡན་པ་ནི། །མ་བསད་དེར་ནི་ཕྱིར་གསོད་འགྱུར། །
ཡིད་ཆེས་སྐྱེས་བུ་འཆི་འགྱུར་ཏེ། །སྨྱིག་མའི་འབྲས་བུ་བྱུང་བ་བཞིན། །ཡིད་
ཆེས་ཞགས་པས་གསོད་འགྱུར་ཏེ། །ནགས་ན་གནས་པའི་རི་དྭགས་བཞིན། །
མིག་རྩ་དམར་ཞིང་ཚིག་འཇམ་སྨྲ། །དགའ་བས་སེམས་ཅན་ཀུན་དང་མཐུན། །
དོན་རྣམས་ཀུན་ལ་གྱ་གྱུར་སྨྲ། །གཞན་ཚིག་དག་ལ་འཇིག་རྟེན་སྨོད། །དེ་ནི་
གཡོན་ཅན་སྤྱོད་ལམ་སྟེ། །དེ་སྙེད་ཉེས་པ་ཆེན་པོ་ཡིས། །སྡིག་པ་ཉི་ཚེའི་ཚོགས་
བསགས་ནས། །གྲོང་གི་ཚོགས་དེ་བཟློག་བྱ་སྟེ། །གྲོང་ཁྱེར་འཁྲུག་བྱེད་གཡོན་
ཅན་འདི། །འབྱུང་ཁུངས་སྐྱེ་བོ་ངན་པའི་གཏེར། །དེ་ནི་འཇིག་རྟེན་སྤྱི་དགྲ་
604



ཆོས་ཚན་ཉེར་ལྔ་པ། ལུགས་ཀྱི་བསྟན་བཅོས།
=
ཡིན། །མ་རུངས་སྐྱེ་བོ་ཁ་སྙན་ཅིང་། །ཙན་དན་ལྟ་བུ་བསིལ་བའི་ངག །སྙིང་
ནི་མ་རུངས་བདག་ཉིད་དེ། །སོག་ལེ་བས་ཀྱང་ཁྱད་པར་འཕགས། །མ་རུངས་
བདག་ཉིད་ཚིག་འཇམ་ཞིང་། །སྐྱོན་དང་རྗེས་མཐུན་སྙན་སྨྲ་སྟེ། །མི་མངོན་
ཁོན་བཟུང་བྱམས་མེད་ལ། །ཡིད་བརྟན་བྱེད་པ་གཤིན་རྗེ་བཞིན། །ཐག་རིང་
མཐོང་ན་མགོ་སྨོད་ཅིང་། །ཤིན་ཏུ་དམན་པའི་ཚིག་བརྗོད་ལ། །སྐད་གསང་
ཆུང་བས་སྨྲ་བ་ནི། །གཡོན་ཅན་རྣམས་ཀྱི་མཚན་ཉིད་ཡིན། །གང་གིས་སྔོན་
ཆད་གནོད་བྱས་དང་། །ད་ལྟ་གང་གིས་གནོད་བྱེད་པ། །དེ་ལ་ཡིད་ཆེས་མི་
རིགས་ཏེ། །ཁུང་ན་གནས་པའི་ལག་འགྲོ་བཞིན། །འབབ་ཆུ་སྡེར་མོ་ཅན་རྣམས་
དང༌། །རྭ་ཅན་ལག་ན་མཚོན་ཐོགས་དང་། །རྒྱལ་པོའི་ཕོ་བྲང་བུད་མེད་ལ། །
ཡིད་བརྟན་བགྲོད་པར་མི་བྱའོ། །མེ་ཆུ་བུད་མེད་བླུན་པོ་དང་། །སྦྲུལ་དང་རྒྱལ་
རིགས་དག་ལ་ནི། །རྟག་ཏུ་འབད་པས་སྟེན་བྱེད་པ། །འཕྲལ་དུ་སྲོག་འཕྲོག་དེ་
དྲུག་ཡིན། །ནོར་རྣམས་མང་པོ་སྟེར་བྱེད་པའི། །དགྲ་ལ་གང་ཞིག་དཔའ་བརྟན་
དང་། །ཆུང་མ་ཁྱོ་ལ་མ་ཆགས་གཉིས། །དེ་ཡི་འཚོ་བ་རབ་ཏུ་གཅོད། །སྔོན་
ཆད་དགྲར་གྱུར་བཤེས་བྱེད་ཅིང་། །ཁོན་པའི་གཞི་མེད་འཁྲུག་བྱེད་པ། །གྲོགས་
པོའི་འདོད་པ་ཟློག་བྱེད་པའི། །དེ་འདྲའི་གྲོགས་པོ་རིང་དུ་སྤང་། །དགྲ་དང་
བཤེས་གཉེན་གཡོག་འཁོར་དང་། །བར་གནས་རྒན་པོ་ཉམ་ཆུང་རྣམས། །
རྨོངས་པས་བྱེ་བྲག་མི་ཤེས་པས། །དེ་ནི་སྐྱེས་བུ་ཐ་ཤལ་ཡིན། །རྐུན་མའི་ཆད་པ་
གསད་པ་དང་། །གྲོགས་འཁུ་ཉུང་དུ་བརྗོད་པར་བྱ། །ཆུང་མ་འཁུ་བ་མལ་སྟན་
དབྱེ། །བྲམ་ཟེ་ཉེས་མེད་སྤྱན་མི་དྲང་། །བདག་གིས་མངོན་སུམ་མ་གྱུར་པར། །
605



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
གཞན་གྱི་ཉེས་པ་སྨྲ་བྱེད་པ། །གང་གིས་དམྱལ་བར་ལྟུང་བའི་རྒྱུ། །ལས་དེ་
བརྩམ་པར་མི་བྱའོ། །བདག་ཉིད་བདག་གི་གཉེན་ཡིན་ཞིང་། །བདག་ཉིད་
བདག་གི་དགྲ་ཡང་ཡིན། །མཐོ་རིས་དམྱལ་བ་དེ་བཞིན་དུ། །ཐམས་ཅད་བདག་
གི་དབང་དུ་གནས། །མ་སུ་རཀྵས་བྱས་པའི་ལུགས་ཀྱི་བསྟན་བཅོས་ལས་ལེའུ་ལྔ་པའོ།། །།
བློན་པོས་ལེགས་པར་མཉམ་བཞག་སྟེ། །སྤྱོད་པ་གཞན་ལ་སྨྲ་མི་བྱེད། །ཉི་
མ་བཞིན་དུ་དགྲ་རྣམས་ལ། །གཟི་བརྗིད་ཀྱིས་ནི་གདུང་བར་བྱེད། །མི་སྲུན་
ལྷན་ཅིག་སྤྱོད་པ་དག །དང་པོ་དགའ་ཞིང་མཉན་པ་དང་། །བར་དུ་རྩོད་པས་
དགའ་མེད་དེ། །ཐ་མར་ཤ་འཁོན་ཞུགས་པ་ཡིན། །བདག་ཉིད་ཚེ་དང་མཚུངས་
པར་བྱེད། །དང་པོ་ཆུང་ངུར་བཤེས་བྱེད་ཅིང་། །བར་དུ་དེ་བས་ལྷག་པར་
འགྱུར། །ཐ་མར་རབ་ཏུ་དགའ་བས་མཛའ། །དམ་པའི་བཤེས་ནི་འབབ་ཆུ་འདྲ། །
དང་པོ་ཉུང་ཞིང་བར་དུ་ཆེ། །རིམ་གྱིས་རིམ་གྱིས་རྒྱ་ཆེར་འཕེལ། །འགྲོ་བ་ཕྱིར་
ནི་བཟློག་པ་མེད། །དུད་འགྲོ་དྲི་ཡིས་མཐོང་བར་བྱེད། །རིག་བྱེད་ཀྱིས་ནི་བྲམ་
ཟེ་མཐོང་། །སྨན་གྱི་རིག་པས་སྨན་པ་མཐོང་། །རྒྱལ་པོ་ཉན་རྣམས་མཐོང་བར་
བྱེད། །མི་ཡིས་དགྲ་ནི་གཞོམ་འདོད་པས། །རྟག་ཏུ་སྙན་སྨྲ་དྲན་པ་བསམ། །གླུ་
ཡིས་བྲིད་པའི་རི་དྭགས་བཞིན། །སེམས་འཁྲུལ་གྱུར་ནས་གསད་པར་བྱ། །གང་
ལ་ནོར་ཡོད་གཉེན་བཤེས་དང་། །གང་ལ་ནོར་ཡོད་ཉེ་དུ་སྟེ། །གང་ལ་ནོར་ཡོད་
འཇིག་རྟེན་མི། །གང་ལ་ནོར་ཡོད་དེ་མཛངས་ཡིན། །ནོར་མེད་གྱུར་ན་གཉེན་
བཤེས་དང་། །བུ་དང་ཆུང་མ་ཉེ་དུ་དང་། །སྐྱེ་བོ་སྡུག་པ་རྣམས་ཀྱིས་སྤོང་། །
ནོར་ལྡན་གྱུར་ན་ཕྱིར་ཡང་བསྟེན། །ནོར་ནི་འཇིག་རྟེན་མི་ཡི་གཉེན། །གོ་
606



ཆོས་ཚན་ཉེར་ལྔ་པ། ལུགས་ཀྱི་བསྟན་བཅོས།
འཕང་མཆོག་ཐོབ་གྱུར་ན་ནི། །བཤེས་གཉེན་གྲོགས་པོ་ལ་སོགས་པ། །སྔོན་མ་
མཐོང་བ་རྣམས་ཀྱང་འདུད། །ནོར་ཟད་གོ་འཕང་ཉམས་དུས་ན། །རང་མི་
རྣམས་ཀྱང་དགྲར་འགྱུར་རོ། །ནོར་དང་མི་ལྡན་སྐྱེ་བོ་ཡིས། །བདེན་པ་སྨྲས་
ཀྱང་སྤོང་བར་བྱེད། །གསང་དང་ཁོང་ནི་གྲིམས་པ་དང་། །བརྣག་པ་མཐར་
ཕྱིན་བྱེད་ནུས་དང་། །དགྲ་ལ་རིགས་པ་སྤྱོད་པ་ནི། །དགྲ་བོ་འཇིགས་འགྱུར་ཐེ་
ཚོམ་མེད། །དགྲ་ཡི་ཕྱོགས་ལ་མཁས་པ་ཡིས། །དང་པོ་རྩ་བ་གཅད་པར་བྱ། །
དེ་ནས་རང་གི་ཕྱོགས་བཅས་པས། །སྔོན་ཆད་གནོད་པ་བྱེད་པ་གསད། །གང་
ཞིག་དགྲར་འགྱུར་སྐྱེ་བོ་དང་། །སླར་ནི་འདུམ་པར་འདོད་གྱུར་པ། །དེ་ནི་འཆི་
བ་ཉེར་ལེན་ཏེ། །དྲེའུ་མོ་ཡི་ནི་མངལ་བཞིན་ནོ། །དགྲ་དང་ལན་ཅིག་འདུམ་
བྱེད་ཅིང་། །ཡིད་བརྟན་བདེ་བར་གཉིད་ལོག་པ། །དེ་ནི་ཤིང་རྩེར་གཉིད་ལོག་
པ། །ལྷུང་ནས་སད་པ་ཇི་བཞིན་ནོ། །གལ་ཏེ་བུའམ་སྤུན་ཟླ་འམ། །སྣག་གི་
གཉེན་མཚམས་གྲོགས་བཤེས་རྣམས། །རྒྱལ་པོས་བར་དུ་གཅོད་བྱེད་ན། །
གསད་བྱ་འདི་ལ་ཐེ་ཚོམ་མེད། །མཉེན་པས་མི་མཉེན་འཇིག་པ་སྟེ། །འཇམ་
པོས་རྩུབ་པ་འཇིག་པར་བྱེད། །མཉེན་པས་མི་འདུལ་ཅུང་ཟད་མེད། །དེ་བས་
མཉེན་པ་ཤིན་ཏུ་རྣོ། །ནོར་ཉམས་ནུས་པ་ཉམས་པ་དང་། །གནད་ལ་མཁས་
ཤིང་བརྩོན་འགྲུས་ཆེ། །རྒྱལ་སྲིད་དངོས་སུ་འཕྲོག་པའི་མི། །གལ་ཏེ་མ་བསད་
དེས་གསོད་འགྱུར། །ཟབ་མོའི་བློ་ལྡན་ངག་འཇམ་ཞིང་། །དམན་པར་སྨྲ་ལ་
དབང་པོ་ཐུལ། །བདེན་པར་སྨྲ་ཞིང་གཞན་དབང་ཅན། །ཤིས་པའི་ཚིག་ལྡན་དེ་
ཉིད་རིག །རྗེ་བོ་ལ་ནི་རྟག་གུས་པས། །དེ་འདྲའི་གཡོག་འཁོར་བཟང་པོ་ཡིན། །
607



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར། །
-
-
-
-
་
-
-
ཤིན་ཏུ་ཆོག་ཤེས་ལེ་ལོ་མེད། །ལེགས་པར་གཉིད་ལོག་རབ་ཏུ་སད། །བདེ་དང་
སྡུག་བསྔལ་གྲོགས་བྱེད་པའི། །གཡོག་འཁོར་འཇིག་རྟེན་རབ་ཏུ་དཀོན། །གཡོ་
ཅན་རྣམས་ལ་གཡོ་སྟོན་ཅིང་། །དྲང་ལ་དྲང་བའི་སྤྱོད་པ་སྟོན། །དགའ་ལ་
དགའ་བ་ཉིད་དང་ནི། །མི་དགའ་བ་ལ་མི་དགའ་སྟོན། །དངོས་པོ་གང་ལ་གང་
དགའ་བའི། །སྐྱེས་པའམ་བུད་མེད་སྟོན་བྱེད་པའོ། །དམ་པ་རྣམས་ཀྱི་འཇུག་སྒོ་
ནི། །ནམ་དུ་ཡང་ནི་མི་འདོར་རོ། །སྐྱེ་བོ་ངན་དང་འགྲོགས་ན་ནི། །སྐྱེ་བོ་དམ་
པའང་ཉམས་བྱེད་དེ། །ཆུ་དང་འདམ་དུ་འདྲེས་ན་ནི། །དང་བའང་དྲི་མ་ཅན་
དུ་འགྱུར། །ཁ་ལ་སྦྲང་རྩིས་བསྒོས་བཞིན་དང་། །ཁོང་ན་རྙོག་པའི་བདག་ཉིད་
དེ། །ནང་ན་ར་གན་ཕྱི་དངུལ་ལམ། །ཁ་ཡི་ནང་གི་རྡོ་ཕྱེ་བཞིན། །ཚིག་འཇམ་
བརྩེ་མེད་ཤེས་རབ་ལྡན། །མི་མངོན་ཤིན་ཏུ་མི་བཟད་པ། །བུ་རམ་དུག་འདྲེས་
ལྟ་བུ་ཡི། །དེ་འདྲའི་སྐྱེས་བུ་བསྟེན་མི་བྱ། །ཤིན་ཏུ་མ་རུངས་སྐྱེ་བོ་ལ། །རྗེས་སུ་
མཐུན་པས་ཞི་བྱ་ཞིང་། །མངར་བའི་ངག་གིས་བསྒོ་བྱ་སྟེ། །མཁྲིས་པའི་ནད་
བྱུང་ཇི་བཞིན་ནོ། །ནྱ་གྲོ་དྷ་ཞེས་བྱ་བ་ཡི། །ཤིང་གི་རྒྱལ་པོར་གྲགས་པ་ཡོད། །
དེ་ཡི་མྱུ་གུ་བུ་རྣམས་ནི། །རྩ་བ་ཟུགས་ནས་གཏིང་གནས་ཏེ། །གཅིག་ལ་གཅིག་
ནི་འབྲེལ་བྱས་ནས། །དེ་ནས་ཤིང་དེ་འཇིག་པར་འགྱུར། །དེ་བཞིན་བུ་དང་ཚ་
བོ་དང་། །བློན་པོའི་ཚོགས་དང་བཅས་པ་ཡི། །རྒྱལ་པོ་གནས་ནས་སྐྱེད་བྱེད་
དེ། །ནྱ་གྲོ་དྷ་ཡི་མྱུ་གུ་བཞིན། །མ་སུ་རཀྵས་བྱས་པའི་ལུགས་ཀྱི་སྟན་བཅོས་ལས་ལེའུ་
དྲུག་པའོ།། །།
ས་བདག་གི་ནི་གཡོག་འཁོར་གྱི། །མཚན་ཉིད་བཤད་ཀྱིས་མཉན་པར་གྱིས། །
608



ཆོས་ཚན་ཉེར་ལྔ་པ། ལུགས་ཀྱི་བསྟན་བཅོས།
རྒྱལ་པོ་ཇི་ལྟར་བཤེས་གཉེན་ལྡན། །གཡོག་འཁོར་དེ་ལྟར་བརྟག་པར་བྱ། །ཇི་
ལྟར་དབང་པོ་ལ་སོགས་པའི། །མེ་ནི་ལྷ་རྣམས་ཀུན་གྱི་ཁ། །དེ་བཞིན་རྒྱལ་པོའི་
བློན་པོ་ཡང་། །ཡུལ་འཁོར་རྒྱུ་དང་མི་རྒྱུའི་ཁ། །བརྟན་ཞིང་ཟབ་མོའི་བློ་དང་
ལྡན། །མདངས་ལྡན་ཆོས་དང་བསྟན་བཅོས་རིག །དུལ་ཞིང་བདེན་པར་སྨྲ་བ་
དང་། །རྒྱལ་པོའི་འཁོར་ལ་ཕན་པར་སེམས། །རིགས་བཙུན་རྒྱུད་ནི་མཉེན་པ་
དང་། །བླ་མ་ལ་ནི་གུས་ཉན་དང་། །སྐྱེ་དགུ་རྗེས་བརྩེར་ལྡན་པ་ཡི། །རྒྱུད་བྱུང་
དེ་ནི་རྒྱལ་སྲས་ཡིན། །རྒྱལ་པོ་སྙིང་བརྩེ་ཕན་སེམས་ལྡན། །བླ་མའི་སྐྱོན་ནི་སྦེད་
པ་དང་། །གཡུལ་འཇུག་སླར་ཡང་མི་ལྡོག་ཅིང་། །བདེ་དང་སྡུག་བསྔལ་མཉམ་
པར་ཤེས། །རིགས་དང་ཚུལ་ཁྲིམས་ཕུན་སུམ་ཚོགས། །ཆོས་ལུགས་འཆད་པ་
མཁས་པ་སྟེ། །དེ་བཞིན་དུལ་དང་དད་པ་དང་། །གྲིམས་པ་རྒྱལ་པོར་རབ་
གྲགས་སོ། །ཚིག་གསལ་བློ་ནི་ཕུན་སུམ་ཚོགས། །ལུགས་ཀྱི་བསྟན་བཅོས་དག་ལ་
མཁས། །ངང་འཇམ་དཔྱོད་པར་བྱེད་པ་སྟེ། །རྒྱལ་པོའི་བློན་པོ་དེ་འདྲས་བྱ། །
ཡིད་གཞུངས་ཚིག་གསལ་ཤེས་རབ་ལྡན། །གཞན་སེམས་ཉེ་བར་མཚོན་ནུས་
དང་། །བརྟན་ཞིང་ཇི་སྐད་བསྒོ་བཞིན་སྨྲ། །རྒྱལ་པོའི་ཕོ་ཉ་དེ་འདྲས་བྱ། །
རིག་བྱེད་ཡན་ལག་དེ་ཉིད་ཤེས། །བཟླས་བརྗོད་སྦྱིན་སྲེག་མཆོད་སྦྱིན་བརྩོན། །
རྟག་ཏུ་ཤིས་པ་རྗོད་བྱེད་པ། །ཤེས་རབ་ལྡན་དེ་མདུན་ན་འདོན། །སྒྲ་རིག་རྩིས་
ཀྱང་ཤེས་པ་སྟེ། །ཡི་གེ་བྱང་ཞིང་ལག་པ་མྱུར། །ཡིད་གཞུངས་ཚིག་ནི་གསལ་བ་
དང་། །གྲགས་དང་སྦྱིན་ལྡན་ཡི་གེ་པ། །ཡི་གེ་བྱང་ཞིང་སྒྲ་ལ་མཁས། །སྒྲ་ཡི་
མཚན་ཉིད་རྟོགས་བྱེད་ཅིང་། །དྲི་ཟ་བཞིན་དུ་དབྱངས་མཁས་ཏེ། །དེ་འདྲའི་
609



སྡེ་ཚན་གཉིས་པ། རྒྱ་གར་གྱི་མཁས་པས་མཛད་པའི་ལེགས་བཤད་ཀྱི་སྐོར།
ཀློག་མཁན་བསྐོ་བར་བྱ། །བརྟན་ཞིང་དབང་པོ་རྗེས་སུ་འོས། །ཤེས་རབ་ཆེ་
ཞིང་ལེགས་ཉེས་རྟོགས། །གཙང་ཞིང་རྒྱལ་པོའི་སྐུ་ཕྱེད་བརྟེན། །དེ་འདྲ་ཆད་
པ་གཅོད་བྱེད་ཡིན། །ཚེ་ཡི་རིག་བྱེད་གོམས་པ་དང་། །ཆོས་རིག་ཡིད་འོང་སྙན་
སྨྲ་ཞིང་། །ཆོ་ག་ངང་ཚུལ་ཕུན་སུམ་ཚོགས། །ཐང་ལ་འབར་བཞིན་གསོ་མཁས་
ཤིང་། །ནད་ཀྱི་མཚན་ཉིད་ཀུན་ལ་མཁས། །རྒྱལ་པོས་དེ་འདྲའི་སྨན་པ་བསྟེན། །
གཞན་གྱི་སྤྱོད་ལམ་ཟུར་གྱིས་ཤེས། །སྟོབས་ལྡན་སྙན་པར་སྨྲ་བ་དང་། །གཞན་
གྱི་བསམ་པ་རྟག་ཏུ་ཤེས། །སྒོ་དཔོན་དེ་འདྲ་བསྒོ་བར་བྱ། །མཚོན་ལ་གོམས་
ཤིང་ནུས་དང་ལྡན། །བཞོན་པ་དག་ལ་བྱ་བཞིན་གོམས། །དཔའ་ཞིང་བརྟན་པ་
ཕུན་སུམ་ཚོགས། །དེ་འདྲ་དམག་དཔོན་ཡིན་པར་ཤེས། །ཕ་མེས་རྒྱུད་བྱུང་
གྲིམས་པར་ཤེས། །བསྟན་བཅོས་རིག་ཅིང་ཞིམ་པར་འཚེད། །གཙང་སྦྲ་ཆེ་ཞིང་
སྙིང་ཉེ་བ། །དེ་ལྟ་བུ་ཡིས་ཕྱག་ཚང་བྱ། །ཤེས་ཆེར་དཔྱད་མེད་ཕུན་སུམ་ཚོགས། །
བསྟན་བཅོས་ཀུན་ལ་འཇིགས་མེད་དང་། །རིགས་ནི་ཆེན་པོར་སྐྱེས་གྱུར་པ། །
དེ་ནི་ནང་བློན་ཤེས་པར་བྱ། །ལོང་བ་འཕྱེ་བོ་ཐེང་པོ་དང་། །སྙིང་ཉེ་བརྟན་ལ་
རྟག་འགྲུས་ཏེ། །རི་བོ་བཞིན་དུ་མི་འགུལ་བ། །དེ་འདྲས་བཙུན་མོའི་སྲུང་མ་བྱ། །
ལུས་ཀྱི་འགྱུར་བ་བཅས་པ་ཡིས། །གླུ་ཚིག་ལམ་ལ་མཁས་པ་དང་། །གར་དང་
སྡེབ་སྦྱོར་མཆོག་ཤེས་པ། །དེ་འདྲའི་སྲུང་མཁན་བསྟེན་པར་བྱ། །བརྟན་ཞིང་
རྒྱལ་བ་འཐོབ་པ་དང་། །གདུགས་དཀར་བ་དན་དཀར་བ་སྟེ། །གཡུལ་ལས་
རྟག་པར་རྒྱལ་བ་ནི། །རྒྱལ་པོའི་བུ་ཞེས་རབ་ཏུ་གྲགས། །ཇི་ལྟར་ཁྱི་ཞིག་བཀྲེས་
ཉེན་ཏེ། །རུས་པ་སྐམ་པོ་ཁར་བཅངས་ནས། །ཁྲག་བྱུང་སྡུག་བསྔལ་བདེ་སྙམ་
610



ཆོས་ཚན་ཉེར་ལྔ་པ། ལུགས་ཀྱི་བསྟན་བཅོས།
པ། །དེ་བཞིན་འདོད་རྨོངས་རྣམས་ཀྱིས་ནི། །བུད་མེད་རྣམས་ལ་བདེར་སྙམ་
སེམས། །མ་སུ་རཀྵས་བྱས་པའི་ལུགས་ཀྱི་བསྟན་བཅོས་ལས་ལེའུ་བདུན་པའོ།། །།
ལུགས་ཀྱི་བསྟན་བཅོས་རྫོགས་སོ།། །།
རྒྱ་གར་གྱི་མཁན་པོ་ཨཱ་ཙཱརྱ་དྷརྨ་ཤྲཱི་བྷ་དྲ་དང་།
སོགས་པས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།
ལོ་ཙཱ་བ་དགེ་སློང་ཤཱཀྱ་བློ་གྲོས་ལ་
611



སྡེ་ཚན་གསུམ་པ།
༄༅། །ཟུར་བཀོད་ཀྱི་སྐོར།



ཆོས་ཚན་ཉེར་དྲུག་པ། །
༄༅། །སློབ་དཔོན་ཀླུ་སྒྲུབ་གྱི་རྣམ་ཐར་
བསྡུས་པ་བཞུགས་སོ། །
༄༅། །ཟབ་མོའི་དོན་གཟིགས་འཕགས་མཆོག་ཀླུ་སྒྲུབ་ཞབས། །ཞེས་བསྔགས་པ།
དཔལ་མགོན་འཕགས་པ་ཀླུ་སྒྲུབ་ནི། སྔོན་བསྐལ་པ་གྲངས་མེད་མུ་མེད་པའི་
དུས་ནས་ཐུགས་བསྐྱེད། བསྐལ་ཆེན་གྲངས་མེད་མང་པོར་ཚོགས་གཉིས་བར་མ་
ཆད་དུ་བསགས། འཇིག་རྟེན་གྱི་ཁམས་བརྗོད་ཀྱིས་མི་ལང་བའི་ཡང་བརྗོད་
ཀྱིས་མི་ལང་བར་སེམས་ཅན་གྲངས་མེད་པའི་དོན་མཛད་བཞིན་པ་ལས། ཞིང་
འདིར་ཐུབ་པའི་བསྟན་པ་སྤེལ་བའི་སླད་དུ་བསམ་བཞིན་དུ་བྱོན་པ་ཞིག་སྟེ། དེ་
ཡང་དཔལ་མགོན་འཕགས་པ་ཀླུ་སྒྲུབ་ཞིང་འདིར་བྱོན་ནས་རྒྱལ་བའི་བསྟན་པ་་
སྤེལ་བར་རྒྱལ་བ་རང་ཉིད་ཀྱིས་ལུང་བསྟན་ཏེ། དཔལ་མགོན་འཕགས་པ་ཀླུ་
སྒྲུབ་ཞིང་འདིར་ཐུབ་པའི་བསྟན་པ་སྤེལ་བའི་ཕྱིར་འབྱོན་པ་དང་ཇི་ལྟར་ཐུགས་
བསྐྱེད་པ་ལྟར་རྒྱལ་བ་མྱ་ངན་ལས་འདས་ནས་བསྟན་པ་ཉམས་དམས་པར་གྱུར་
པ་ན་འཕགས་པ་ཀླུ་སྒྲུབ་བྱོན་ནས་བསྟན་པ་རྒྱ་ཆེར་སྤེལ་བར་རྒྱལ་བ་ཉིད་ཀྱིས་་
ལུང་བསྟན་པ་ནི། སྔོན་ཐུགས་བསྐྱེད་ཚུལ་སྤྲིན་ཆེན་པོའི་མདོ་ལས་ཇི་ལྟར་
གསུངས་པ་ནི། སྔོན་བྱུང་བ་འདས་པའི་དུས་ན་བསྐལ་པ་གྲངས་མེད་མུ་མེད་པ་
615



སྡེ་ཚན་གསུམ་པ། ཟུར་བཀོད་ཀྱི་སྐོར།
འདས་པའི་སྔོན་རོལ་ཏུ་བདག་ཉིད་ཆེན་པོ་འདི་ཆོས་ཀྱི་རྒྱལ་པོ་བརྩོན་འགྲུས་་་
ཆེན་པོའི་ཀླུ་ཞེས་བྱ་བར་འཁྲུངས་པའི་ཚེ། དེ་བཞིན་གཤེགས་པ་ཀླུ་རིགས་སྒྲོན་
མ་ཞེས་བྱ་བ་དང་མཇལ་ཏེ། དེའི་ཚེ་དེ་བཞིན་གཤེགས་པ་ཀླུ་རིགས་སྒྲོན་མ་ལ་
མཆོད་པའི་དངོས་པོ་ཚད་མེད་པས་མཆོད་ཅིང་རིན་པོ་ཆེ་རིན་ཐང་མེད་པ་སྤར་
བ་གང་གཏོར་ཏེ་ཐུགས་བསྐྱེད་དང་སྨོན་ལམ་རྒྱ་ཆེན་པོ་མཛད་ཅིང་། ལྷག་པར་
མ་འོངས་པའི་དུས་ན་བཅོམ་ལྡན་འདས་ཤཱཀྱ་ཐུབ་པའི་བསྟན་པ་ནུབ་པ་ལ་ཐུག་
པའི་ཚེ། བདག་རབ་ཏུ་བྱུང་སྟེ། ཆོས་ཀྱི་སྒྲ་ཆེན་པོ་ལན་གསུམ་བསྒྲགས་ལ་དམ་
པའི་ཆོས་ཀྱི་ཕྱིར་བདག་གི་སྲོག་ཀྱང་འདོར་བར་གྱུར་ཅིག ཅེས་ཞིང་འདིར་
སྟོན་པའི་བསྟན་པ་སྤེལ་བའི་ཐུགས་བསྐྱེད་དང་དམ་བཅའ་མཛད་དོ། །དེ་ལྟར་
ཐུགས་བསྐྱེད་པ་ལྟར་ཞིང་འདིར་སྟོན་པ་ཐུབ་པའི་དབང་པོ་བྱོན་པའི་ཚེ་ལི་ཙཱ་བྱི་
གཞོན་ནུ་འཇིག་རྟེན་ཐམས་ཅད་ཀྱིས་མཐོང་ན་དགའ་བ་ཞེས་བྱ་བར་འཁྲུངས་་
པ་ན། ཐུབ་པའི་དབང་པོས་འཁོར་ཚོགས་རྒྱ་མཚོ་ལྟ་བུའི་དབུས་སུ་གཞོན་ནུ་
དེའི་ཡོན་ཏན་རྒྱ་ཆེར་བསྔགས་ཤིང་། རྒྱལ་བ་རང་ཉིད་མྱ་ངན་ལས་འདས་པའི་
འོག་ཏུ་ལོ་བཞི་བརྒྱ་ལོན་པ་ན་འཕགས་པ་ཀླུ་སྒྲུབ་ཏུ་གྱུར་ནས་རྒྱལ་བའི་བསྟན་་
པ་རྒྱས་པར་བྱེད་པར་ལུང་བསྟན། ལངྐར་གཤེགས་པའི་མདོ་ལས་ཀྱང་། ལྷོ་
ཕྱོགས་བེ་དའི་ཡུལ་དུ་ནི། །དགེ་སློང་དཔལ་ལྡན་ཆེར་གྲགས་པ། །དེ་མིང་ཀླུ་
ཞེས་བོད་པ་སྟེ། །ཡོད་དང་མེད་པའི་ཕྱོགས་འཇིག་པ། །ང་ཡི་ཐེག་པ་འཇིག་
རྟེན་དུ། །བླ་མེད་ཐེག་ཆེན་རབ་བཤད་ནས། །རབ་ཏུ་དགའ་བའི་ས་བསྒྲུབས་
ཏེ། །བདེ་བ་ཅན་དུ་དེ་འགྲོ་འོ། །ཞེས་དང་། འཇམ་དཔལ་རྩ་རྒྱུད་ལས། དེ་
616



ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་གྱི་རྣམ་ཐར་བསྡུས་པ།
བཞིན་གཤེགས་པ་ང་འདས་ནས། །ལོ་ནི་བཞི་བརྒྱ་ལོན་པ་ན། །དགེ་སློང་ཀླུ་
ཞེས་དེ་འབོད་འབྱུང་། །བསྟན་པ་ལ་ནི་དད་ཅིང་ཕན། །རབ་ཏུ་དགའ་བའི་ས་
ཐོབ་པ། །ལོ་ནི་དྲུག་བརྒྱ་དག་ཏུ་འཚོ། །རིག་པ་རྨ་བྱ་ཆེན་མོ་ནི། །བདག་ཉིད་
ཆེན་པོ་དེས་ཀྱང་འགྲུབ། །བསྟན་བཅོས་སྣ་ཚོགས་དོན་དང་ནི། །དངོས་པོ་མེད་
པའི་དོན་དེ་རིག །གང་ཚེ་ལུས་དེ་བོར་བ་ན། །བདེ་བ་ཅན་དུ་སྐྱེ་བར་འགྱུར། །
དེ་ནི་མཐར་གྱི་སངས་རྒྱས་ཉིད། །ངེས་པ་ཁོ་ནར་ཡང་དག་ཐོབ། །ཅེས་དང་།
གསེར་འོད་དམ་པའི་མདོ་ལས་ལི་ཙཱ་བྱི་གཞོན་ནུ་འཇིག་རྟེན་ཐམས་ཅད་ཀྱིས་་་་
མཐོང་ན་དགའ་བ་ཞེས་རྒྱ་ཆེར་བསྔགས་པ་དེ་ཡང་བདག་ཉིད་ཆེན་པོ་འཕགས་
པ་ཀླུ་སྒྲུབ་འདི་ཉིད་ཡིན་ཏེ། འཕགས་པ་སྤྲིན་ཆེན་པོ་སྟོང་ཕྲག་བཅུ་གཉིས་པའི་
མདོ་འཇུག་འགྲེལ་དུ་དྲངས་པ་ལས། ཀུན་དགའ་བོ། ལི་ཙཱ་བྱི་གཞོན་ནུ་སེམས་
ཅན་ཐམས་ཅད་ཀྱིས་མཐོང་ན་དགའ་བ་ཞེས་བྱ་བ་འདི་ནི། ང་མྱ་ངན་ལས་
འདས་ནས་ལོ་བཞི་བརྒྱ་ལོན་པ་ན་ཀླུ་ཞེས་བྱ་བའི་དགེ་སློང་དུ་གྱུར་ནས་ངའི་་་་
བསྟན་པ་རྒྱས་པར་བྱས་ཏེ། མཐར་རབ་ཏུ་དང་བའི་འོད་ཅེས་བྱ་བའི་ཞིང་དུ་
དེ་བཞིན་གཤེགས་པ་ཡེ་ཤེས་འབྱུང་གནས་འོད་ཅེས་བྱ་བར་འགྱུར་རོ། །ཞེས་
གསུངས། རྔ་བོ་ཆེའི་མདོ་ལས་ཀྱང་། ལི་ཙཱ་བྱི་གཞོན་ནུ་འཇིག་རྟེན་ཐམས་ཅད་
ཀྱིས་མཐོང་ན་དགའ་བ་འདི་སྟོན་པ་འདས་ནས་ལོ་བརྒྱད་ཅུ་པ་ལ་བསྟན་པ་་་་
ཉམས་པའི་ཚེ། སྟོན་པའི་མཚན་འཆང་བའི་དགེ་སློང་དུ་གྱུར་ནས་བསྟན་པ་
རྒྱས་པར་བྱས་ཏེ་ལོ་བརྒྱ་ལོན་པའི་འོག་ཏུ་འདས་ནས་བདེ་བ་ཅན་དུ་སྐྱེ་བར་་་་་
གསུངས་སོ། །དུས་ཀྱི་འཁོར་ལོའི་རྒྱུད་ཕྱི་མ་ལས་ཀྱང་བདག་ཉིད་ཆེན་པོ་འདིས་
617



སྡེ་ཚན་གསུམ་པ། ཟུར་བཀོད་ཀྱི་སྐོར།
--
-
བསྟན་པ་དང་སེམས་ཅན་གྱི་དོན་རྒྱ་ཆེན་པོ་བྱེད་པར་ལུང་བསྟན་ཅིང་། སྔར་
སྨོས་པ་དེ་དག་ཀྱང་མཚོན་བྱེད་ཙམ་ཡིན་གྱི། དཔལ་མགོན་འཕགས་པ་ཀླུ་སྒྲུབ་
ལུང་བསྟན་པའི་མདོ་རྒྱུད་ཀྱི་གསུང་རབ་བརྒྱ་ཕྲག་ཙམ་ཡོད་ཅེས་འཕགས་ཡུལ་་
མཁས་པ་རྣམས་ལ་གཏམ་དུ་གྲགས་སོ། །དཔལ་མགོན་འཕགས་པ་ཀླུ་སྒྲུབ་དུས་
ཇི་ཙམ་ལ་བྱོན་པ་ནི་རྒྱལ་བ་མྱ་ངན་ལས་འདས་པའི་འོག་ཏུ་རྒྱལ་བའི་བསྟན་པ་
འཛིན་པའི་སྐྱེས་བུ་ཇི་ལྟར་འབྱུང་བ་རྒྱལ་བ་ཉིད་ཀྱི་གསུང་ཚད་མར་གྱུར་པ་ལས་
ཤེས་ཏེ། སྙིང་རྗེ་པད་དཀར་ལས། སྟོན་པ་འདས་ནས་བསྟན་པ་སུས་འཛིན་
ཞེས་ཞུས་པའི་ལན་དུ། ཀུན་དགའ་བོ་དགེ་སློང་འོད་སྲུངས་དང་ཁྱོད་གཉིས་
ཀྱིས་ལོ་བཞི་བཅུ་ལྷག་ཙམ་དུ་ངའི་དམ་པའི་ཆོས་འཛིན་པར་འགྱུར་རོ། །ཞེས་
སོགས་ལུང་བསྟན་པ་ལྟར་རྒྱལ་བ་མྱ་ངན་ལས་འདས་ནས་གནས་བརྟན་འོད་་་་་
སྲུངས་ཆེན་པོ་དང་འཕགས་པ་ཀུན་དགའ་བོ་དང་གནས་བརྟན་ཉེ་བར་འཁོར་་་
གསུམ་གྱིས་རྒྱལ་བས་གསུངས་པའི་སྡེ་སྣོད་གསུམ་མ་ལུས་པར་བསྡུས་ཏེ་བཀའ་་
བསྡུ་དང་པོ་མཛད་ནས་འཇིག་རྟེན་དུ་རྒྱལ་བའི་བསྟན་པ་མི་ནུབ་པར་དར་ཞིང་
རྒྱས་པར་བྱས། དེ་ནས་འོད་སྲུངས་ཆེན་པོ་མྱ་ངན་ལས་འདས་ནས་འཕགས་པ་
ཀུན་དགའ་བོས་རྒྱལ་བའི་བསྟན་པ་བཟུང་སྟེ་ལོ་བཞི་བཅུའི་རིང་ལ་རྒྱ་ཆེར་སྤེལ།
དེ་ནས་རིམ་གྱིས་ལེགས་མཐོང་ཆེན་པོའི་བར་བསྟན་པའི་གཏད་རབས་བདུན་་་
གྱིས་རྒྱལ་བསྟན་མི་ནུབ་པར་སྤེལ་བར་མཛད། དེ་ནས་རྒྱལ་བ་མྱ་ངན་ལས་
འདས་ནས་ལོ་བརྒྱ་ལོན་པ་ཙམ་ན་དགེ་སློང་རྩིང་སྤྱོད་ཅན་མང་པོ་ཞིག་གིས་་་་་
གསེར་དངུལ་གྱི་རུང་བ་ཞེས་པ་ལ་སོགས་པ་འདུལ་བའི་བསླབ་པ་དང་འགལ་་་་
618



ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་གྱི་རྣམ་ཐར་བསྡུས་པ།
བའི་གཞི་བཅུ་དར་བ་ན་དཀར་ཕྱོགས་ཀྱི་ལྷ་རྣམས་ཀྱིས་རྒྱལ་བའི་བསྟན་པ་ལ་རྨ་
ཕྱུང་ངོ་ཞེས་མྱ་ངན་ཆེན་པོ་བྱས་ཤིང་སྨྲེ་སྔགས་བཏོན་ཏེ་འཛམ་བུའི་གླིང་དང་་་་
རྒྱལ་ཆེན་བཞིའི་ལྷ་གནས་དང་སུམ་ཅུ་རྩ་གསུམ་སོགས་ལྷ་གནས་གོང་མ་རྣམས་
སུའང་བསྒྲགས་ཏེ་དཀར་ཕྱོགས་ཀྱི་ལྷ་རྣམས་མྱ་ངན་ཆེན་པོར་གྱུར་ཅིང་བདུད་་
རིགས་རྣམས་དགའ་བའི་ཅ་ཅོ་སྒྲོག་པ་ཞིག་བྱུང་བ་ན་སྔོན་གྱི་ཐུགས་བསྐྱེད་དང་
སྨོན་ལམ་གྱི་མཐུས་ཆོས་རྒྱལ་མྱ་ངན་མེད་ཅེས་བྱ་བ་བྱོན་ཏེ། ཆོས་རྒྱལ་དེས་
སྦྱིན་བདག་བྱས། གནས་བརྟན་གྲགས་པ་ལ་སོགས་པ་དགྲ་བཅོམ་པ་བདུན་
བརྒྱ་ཚོགས་ཏེ་ལོག་པར་སྨྲ་བ་རྣམས་བསུན་ཕྱུང་སྟོན་པ་ཐུགས་རྗེ་ཅན་དེས་་་་་
འདུལ་བའི་བསླབ་ཁྲིམས་ཇི་ལྟར་བཅས་པ་དེ་ཁོ་ན་ལྟར་བྱ་བར་བསྒྲུབས་ཏེ་་་་
བཀའ་བསྡུ་གཉིས་པ་མཛད། དེའི་ཚེ་དཀར་ཕྱོགས་ཀྱི་ལྷ་རྣམས་དགའ་བའི་ཅ་
ཅོ་སྒྲོག་ཅིང་ཡིད་ཚིམ་པར་གྱུར། དེ་ནས་དུས་རིམ་གྱིས་སྙིགས་པར་གྱུར་པ་དང་
སེམས་ཅན་རྣམས་བསོད་ནམས་དམན་པའི་དབང་གིས་དམ་པའི་ཆོས་འདུལ་བ་
ལ་ལོག་པར་སྨྲ་བ་མང་དུ་དར་ཞིང་། ལྷག་པར་སྡེ་པ་བཅོ་བརྒྱད་དུ་གྱེས་ཏེ་དེ་
དག་ཐམས་ཅད་ནང་མི་མཐུན་པར་ཁོ་བོ་ཅག་གི་འདི་ཁོ་ན་བདེན་གྱི་གཞན་ནི་་
གཏི་མུག་གོ་ཞེས་རྩོད་པས་དུས་འདའ་བར་གྱུར་ཅིང་དམ་པའི་ཆོས་འདུལ་བ་ལ་
ཀློག་པ་ཐོས་བསམ་དང་། སྤོང་བ་བསམ་གཏན་བྱ་བའི་ཚུལ་རྣམས་ཆེས་ཆེར་
ཉམས་ཤིང་ཉན་ཐོས་ཀྱི་གྲུབ་མཐའ་སྨྲ་བ་མང་པོ་ཞིག་གིས་ཐེག་ཆེན་གྱི་མདོ་སྡེ་་
རྣམས་ནི་རྒྱལ་བའི་བཀའ་མིན་ནོ་ཞེས་ལོག་པར་སྨྲ་བའི་གཏམ་རྒྱ་ཆེར་བསྒྲགས་
ཏེ་རྒྱལ་བའི་བསྟན་པ་ཆེས་ཆེར་ཉམས་པ་སྟོན་པ་ཐུགས་རྗེ་ཅན་ཉིད་ཀྱི་ཐུགས་་་
619



སྡེ་ཚན་གསུམ་པ། ཟུར་བཀོད་ཀྱི་སྐོར།
མE
བསྐྱེད་དང་སྨོན་ལམ་གྱི་མཐུས་ནམ་ཞིག་ན་རྒྱལ་པོ་ཀྲི་ཀྲིའི་རྨི་ལྟས་ལུང་བསྟན་་་་
པའི་མདོ་རྙེད་ནས་བལྟས་པས། རྒྱལ་བ་འོད་སྲུངས་ཀྱིས་རྒྱལ་པོ་ཀྲི་ཀྲི་ལ་ཁྱོད་
ཀྱི་རྨི་ལྟས་དེ་རྣམས་བཅོམ་ལྡན་འདས་ཤཱཀྱ་ཐུབ་པའི་བསྟན་པ་ལ་འདི་ལྟར་་་་་་
འབྱུང་བའི་སྔ་ལྟས་ཡིན། ཞེས་གསུངས་ཤིང་། རྒྱལ་པོ་ཀྲི་ཀྲིའི་རྨི་ལྟས་ཇི་ལྟར་
བྱུང་ཚུལ་ནི། མ་ག་དྷ་བཟང་མོའི་རྟོགས་པ་བརྗོད་པ་ལས། སངས་རྒྱས་འོད་
སྲུངས་ཀྱི་དུས་སུ་དེའི་སྦྱིན་བདག་རྒྱལ་པོ་ཀྲི་ཀྲི་ཞེས་བྱ་བ་བྱུང་བ་དེའི་རྨི་ལམ་དུ།
གླང་པོའི་རྒྱལ་པོ་སྐར་ཁུང་ནས་བྱུང་བ་ལ་དེའི་མཇུག་མ་ཐོགས་པ་དང་། སྐོམ་
པས་ཕྱི་ནས་ཁྲོན་པ་བསྙེགས་པ་དང་། ཕྱེ་བྲེ་གང་དང་མུ་ཏིག་བྲེ་གང་འཚོང་བྱེད་
པ་དང་། ཙན་དན་དང་ཤིང་ཕལ་པ་རིན་མཉམ་པར་བྱེད་པ་དང་། ཀུན་
དགའ་ར་བའི་མེ་ཏོག་དང་འབྲས་བུ་ཕུན་སུམ་ཚོགས་པ་མ་བྱིན་པར་ལེན་པས་་་་
ཕྲོགས་པ་དང་། གླང་པོའི་ཕྲུག་གུས་སྤོས་ཀྱི་གླང་པོ་འཇིགས་པར་བྱེད་པ་དང་།
སྤྲེའུ་མི་གཙང་བས་གོས་པས་གཞན་ལ་སྐུད་པ་དང་། སྤྲེའུ་རྒྱལ་པོར་དབང་
བསྐུར་བ་མཐོང་བ་དང་། རས་ཡུག་གཅིག་མི་བཅོ་བརྒྱད་ཀྱིས་བགོས་པ་ལས་རེ་
རེའི་ལག་ཏུ་ཡང་རས་ཡུག་ཚང་མ་རེ་རེ་བྱུང་བ་དང་། སྐྱེ་བོའི་ཚོགས་ཆེན་པོ་
འདུས་ནས་འཐབ་རྩོད་བྱེད་པ་མཐོང་སྟེ། རྨི་ལམ་བཅུ་རྨིས་པས་བདག་ཉེས་སུ་
དོགས་པས་འཇིགས་ཏེ། བཅོམ་ལྡན་འདས་འོད་སྲུངས་ལ་ཞུས་སོ། །བཅོམ་
ལྡན་འདས་ཀྱིས་དེ་དག་རྒྱལ་པོ་ཁྱོད་ལ་ཉེས་དམིགས་སུ་འགྱུར་བ་མ་ཡིན་གྱི། མ་
འོངས་པ་ན་ཚེ་ལོ་བརྒྱ་པའི་ཚེ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་་་
པའི་བསྟན་པ་ལ་མ་སྦྱངས་པའི་དགེ་སློང་རྣམས་ཁྱིམ་ནས་བྱུང་ཡང་གཙུག་ལག་
_620



ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་གྱི་རྣམ་ཐར་བསྡུས་པ།
ཁང་དང་རྙེད་པ་ལ་ཆགས་པ་འབྱུང་བས། གླང་པོ་ལུས་ཐོན་ནས་མཇུག་མ་
ཐོགས་པ་དེ་ནི་དེའི་ལྟས་སོ། །སྐོམ་པས་ཕྱི་ནས་ཁྲོན་པ་བསྙེགས་པ་ནི། གཙུག་
ལག་ཁང་ན་གནས་པ་ལ་གཞན་གྱིས་ཆོས་བཤད་པ་ན་ཉན་པར་མི་བྱེད་པའི་ལྟས་
སོ། །ཕྱེ་དང་མུ་ཏིག་བརྗེ་བ་ནི་དེའི་ཚེ་ཉན་ཐོས་རྣམས་བཟའ་བའི་ཆེད་དུ་ཆོས་
སྟོན་པ་འབྱུང་བས་དེའི་ལྟས་སོ། །ཙན་དན་དང་ཤིང་གཞན་མཉམ་པར་
མཐོང་བ་དེ་ནི། དེའི་ཚེ་ཉན་ཐོས་རྣམས་མུ་སྟེགས་ཀྱི་གཞུང་དང་། སངས་རྒྱས་
ཀྱི་བཀའ་མཉམ་པར་འཛིན་པ་འབྱུང་བས་དེའི་ལྟས་སོ། །ཀུན་དགའ་ར་བའི་མེ་
ཏོག་ལ་སོགས་པ་ཕུན་སུམ་ཚོགས་པ་ཆོམ་པོས་ཕྲོགས་པ་ནི། དེའི་ཚེ་ཉན་ཐོས་མ་
བསྡམས་པ་རྣམས་དགེ་འདུན་གྱི་ལོངས་སྤྱོད་ཀྱིས་ཁྱིམ་པའི་ངོ་བསྲུང་བ་འབྱུང་་
བས་དེའི་ལྟས་སོ། །གླང་པོའི་ཕྲུག་གུས་སྤོས་ཀྱི་གླང་པོ་འཇིགས་པར་བྱེད་པ་ནི།
དགེ་སློང་སྡིག་ཅན་གྱིས་ཚུལ་ཁྲིམས་དང་ལྡན་པའི་དགེ་སློང་ཟིལ་གྱིས་གནོན་པ་
འབྱུང་བས་དེའི་ལྟས་སོ། །མི་གཙང་བས་གོས་པའི་སྤྲེའུས་གཞན་ལ་སྐུད་པ་ནི།
ཚུལ་ཁྲིམས་ཉམས་པས་ཚུལ་ཁྲིམས་དང་ལྡན་པ་ལ་བསྐུར་པ་འདེབས་པར་འགྱུར་
བས་དེའི་ལྟས་སོ། །སྤྲེའུ་རྒྱལ་པོར་དབང་བསྐུར་བ་ནི། དེའི་དུས་སུ་རྨོངས་པ་
རྣམས་རྒྱལ་པོར་དབང་བསྐུར་བ་འབྱུང་བས་དེའི་ལྟས་སོ། །མི་བཅོ་བརྒྱད་ཀྱིས་
རས་ཡུག་གཅིག་བགོས་པས་སོ་སོའི་ལག་ཏུ་མ་ཉམས་པར་བྱུང་བ་ནི། ཤཱཀྱ་ཐུབ་
པའི་བསྟན་པ་ལ་སྡེ་པ་བཅོ་བརྒྱད་དུ་གྱེས་ཀྱང་ཐམས་ཅད་རྣམ་པར་གྲོལ་བའི་་་
སྐལ་བ་ཅན་ཡིན་པས་དེའི་ལྟས་སོ། །སྐྱེ་བོའི་ཚོགས་འདུས་ནས་འཐབ་རྩོད་བྱེད་
པ་དེ་ནི་ཤཱཀྱ་ཐུབ་པའི་བསྟན་པ་རྩོད་པའི་ཆོས་ཀྱིས་ནུབ་པར་འགྱུར་བས་དེའི་་་
621



སྡེ་ཚན་གསུམ་པ། ཟུར་བཀོད་ཀྱི་སྐོར།
ལྟས་སོ། །ཞེས་འབྱུང་ངོ་། །མདོ་དེ་མཐོང་ནས་སྡེ་བ་བཅོ་བརྒྱད་པོ་ཐམས་ཅད་
བློ་མཐུན་པར་གྱུར་ཏེ་གནས་བརྟན་སོ་སོའི་སྐད་མི་འདྲ་བ་དང་། ཆ་ལུགས་
ཅུང་ཟད་ཀྱི་ཁྱད་པར་ལས། དོན་དུ་རྒྱལ་བའི་བཀའ་ཉིད་ལ་མཐུན་ཞིང་ཐམས་
ཅད་ལམ་བསླབ་པ་གསུམ་ཉམས་སུ་བླངས་ཏེ་རྣམ་གྲོལ་ཐར་པ་སྒྲུབ་པའི་འབྲས་
བུ་ཅན་དུ་མཚུངས་པར་མཐོང་ནས་ཀློག་པ་ཐོས་བསམ་དང་སྤོང་བ་བསམ་་་་་
གཏན་གཉིས་ཀྱི་སྒོ་ནས་རྒྱལ་བསྟན་འཕེལ་བར་གྱུར་ཏེ། དེ་ལ་ནི་བསྡུ་བ་གསུམ་
པ་ཞེས་གྲགས་སོ། །དེ་ནས་ཡང་རྒྱལ་བསྟན་རིམ་གྱིས་ཉམས་དམས་ཤིང་ལྷག་
པར་ཐེག་པ་ཆེན་པོའི་བསྟན་པ་མིང་ཙམ་ཡང་ནུབ་པ་ལ་ཕྱོགས་པ། རྒྱལ་བ་མྱ་
ངན་ལས་འདས་ནས་ལོ་བཞི་བརྒྱ་ཙམ་ལོན་པ་ན་བདག་ཉིད་ཆེན་པོ་དཔལ་་་་་་
མགོན་འཕགས་པ་ཀླུ་སྒྲུབ་ཞིང་འདིར་བྱོན་ནོ། །འཕགས་པ་ཀླུ་སྒྲུབ་གང་དུ་
འཁྲུངས་པའི་ཡུལ་ནི། རྒྱ་གར་ལྷོ་ཕྱོགས་བེ་དབྷའི་ཡུལ་ཏེ་ཡུལ་དེར་བྲམ་ཟེ་ཆེན་
པོ་ཞིག་ལ་བུ་མེད་པ་ན། རྨི་ལམ་དུ་བྲམ་ཟེ་བརྒྱ་ལ་ཆོས་སྟོན་དྲངས་ན་བུ་རྙེད་
པའི་ལུང་བསྟན་བྱུང་བར་དེ་ལྟར་བྱས་པས། བུ་གཅིག་བཙས་ཏེ་མཚན་མཁན་
ལ་བསྟན་པས། མཚན་བཟང་མོད་ཀྱི་ཞག་བདུན་གྱི་ཚེ་ལས་མེད་ཟེར་བར།
ཐབས་ཅི་ཡོད་དྲིས་པས། བྲམ་ཟེ་བརྒྱ་ལ་ཆོས་སྟོན་དྲངས་ན་ཟླ་བ་བདུན་དང་།
དགེ་སློང་བརྒྱ་ལ་ཆོས་སྟོན་དྲངས་ན་ལོ་བདུན་འཚོ། དེ་ནས་ཐབས་མེད་ཟེར་
བས། དེ་ལྟར་བྱས་ཏེ་ལོ་བདུན་དུ་ཉེ་བ་ན། བུའི་རོ་མཐོང་བ་ཕ་མས་མ་བཟོད་
པས། གཡོག་དང་བཅས་པ་འཁྱམ་དུ་བཏང་ངོ༌། །དེ་ནས་རིམ་གྱིས་སོང་སྟེ་ཁ་
སརཱ ་ཎིའི་ཞལ་བལྟས་ཏེ། རིམ་གྱིས་དཔལ་ནཱ་ལནྡྲའི་ས་ར་ཧའི་སྒོ་དྲུང་དུ་སོང་
622



ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་གྱི་རྣམ་ཐར་བསྡུས་པ།
སྟེ། སྙན་དངགས་ཀྱི་རིག་བྱེད་དག་སྟོན་པ་ན་བྲམ་ཟེ་ཆེན་པོས་རྒྱལ་སྲས་གཞོན་
ནུ་དེ་ནང་དུ་ཁྲིད་ནས་འདིར་འོང་བའི་རྒྱུ་མཚན་གང་ཡིན་དྲིས། ཇི་ལྟར་གྱུར་
པའི་རྒྱུ་མཚན་བཤད་པས། རབ་ཏུ་འབྱུང་ནུས་ན་ཐབས་ཡོད་གསུངས་པས།
ཕྱིས་རབ་ཏུ་འབྱུང་བར་ཁས་བླངས་ཏེ། ་ཚེ་དཔག་མེད་འཆི་བདག་འཇོམས་
པའི་དཀྱིལ་འཁོར་དུ་དབང་བསྐུར་ནས་གཟུངས་འདོན་དུ་བཅུག ཁྱད་པར་ལོ་
བདུན་པའི་ནུབ་མོ་མཚན་ཐོག་ཐག་བཏོན་པས། འཆི་བདག་གི་ཆད་པ་ལས་
གྲོལ། ལོ་བརྒྱད་ལོན་པ་ན་རབ་ཏུ་བྱུང་ནས། ཤེས་བྱ་རིག་པའི་གནས་རྣམས་
དང་། ཐེག་པ་ཆེ་ཆུང་ཐམས་ཅད་ལ་མཁས་པར་སྦྱངས་སོ། །ཕྱིས་ཕ་མ་དང་
མཇལ་ཞིང་བྲམ་ཟེ་ཆེན་པོ་དེ་ཉིད་ལས་དཔལ་གསང་བ་འདུས་པ་ལ་སོགས་པའི་
གསང་སྔགས་ཀྱི་ཆོས་མང་དུ་ཞུས་པས། རྒྱུད་དང་སྙན་བརྒྱུད་ཀྱི་གདམས་པ་དང་
རྗེས་སུ་བསྟན་པ་མ་ལུས་པ་གནང་ཞིང་། དེ་ཉིད་ལ་མཁན་པོ་ཞུས་ཏེ་བསྙེན་
པར་རྫོགས་པར་མཛད་དེ། མཚན་དགེ་སློང་དཔལ་ལྡན་ཞེས་གྲགས་སོ། །དེ་
ལྟར་ནཱ་ལནྡྲར་སྡེ་སྣོད་གསུམ་དང་རྒྱུད་སྡེ་བཞིའི་བཤད་སྲོལ་གང་ཡོད་པ་རྣམས་
གསན་ཞིང་། གཙོ་བོར་ནི་ཚེ་རབས་ཐམས་ཅད་དུ་རྗེ་བཙུན་འཇམ་དཔལ་
དབྱངས་ཀྱིས་རྗེས་སུ་བཟུང་བ་ཡིན་པས་རྗེ་བཙུན་འཇམ་དབྱངས་ལྷའི་བུའི་ཚུལ་
བཟུང་བ་བྱང་སེམས་བློ་གྲོས་རིན་ཆེན་ལ་མདོ་དང་སྔགས་ཀྱི་དམ་པའི་ཆོས་མ་་་
ལུས་པ་གསན་ཏེ། སྟོན་པ་ཤཱཀྱའི་རྒྱལ་པོ་ཞིང་འདིར་བྱོན་ནས་མདོ་སྔགས་ཀྱི་
ཆོས་ཇི་སྙེད་གསུངས་པའི་གསང་བའི་གནས་ཐམས་ཅད་ཐུགས་ལ་ཆུད་པར་་་་་
མཛད་དོ། །དེའི་ཚེ་མུ་གེ་ཆེན་པོ་ཞིག་བྱུང་ནས་ནཱ་ལནྡྲའི་དགེ་འ་དུན་རྣམས་
623



སྡེ་ཚན་གསུམ་པ། ཟུར་བཀོད་ཀྱི་སྐོར།
-
-
--
--
-
-
-
མ
=
འཚོ་བས་ཕོངས་པར་གྱུར་པ་ན་གནས་བརྟན་སྒྲ་གཅན་འཛིན་བཟང་པོས་དཔལ་
མགོན་འཕགས་པ་ཀླུ་སྒྲུབ་ལ་ནཱ་ལནྡྲའི་ཞལ་ཏ་པ་མཛད་ནས་དགེ་འདུན་རྣམས་
སྐྱོང་དགོས་པར་བསྐུལ་བ་ན། དཔལ་མགོན་འཕགས་པ་ཀླུ་སྒྲུབ་ཀྱིས་ཀྱང་དེ་
ལྟར་མཛད་པར་ཞལ་གྱིས་བཞེས་ཏེ་གླིང་བར་ནས་གསེར་འགྱུར་གྱི་རྩི་བཞེས་་་་་
ནས་ཟངས་མང་པོ་གསེར་དུ་བསྒྱུར་ཏེ་མུ་གེ་མེད་པའི་ས་ནས་འབྲས་དང་ནས་ལ་
སོགས་པ་འཚོ་བའི་ཡོ་བྱད་ཐམས་ཅད་དྲངས་ཏེ་ལོ་བཅུ་གཉིས་ཀྱི་བར་དུ་དགེ་་་
འདུན་རྣམས་འཚོ་བས་ཕོངས་པ་མེད་པར་མཛད། དེ་ནས་བསླབ་ཁྲིམས་འཆལ་
པར་སྤྱོད་པ་མང་པོ་ཞིག་གིས་སའི་སྟེང་ཁྱབ་སྟེ་རྒྱལ་བའི་བསྟན་པའི་ནང་མཛོད་
འདུལ་བ་ཆེས་ཆེར་ཉམས་པར་བྱས་པ་ཐུགས་ཀྱིས་མ་བཟོད་ནས་བསླབ་ཁྲིམས་་་
འཆལ་པར་སྤྱོད་པ་སྟོང་ཕྲག་མང་པོ་གནས་ནས་ཕྱུང་། སྐལ་བ་དང་ལྡན་པ་
རྣམས་ལ་སྡེ་སྣོད་གསུམ་གྱི་ཆོས་རྒྱ་ཆེར་བསྟན་ཅིང་ལྷག་པར་དམ་པའི་ཆོས་་་་་་
འདུལ་བ་རྒྱ་ཆེར་བསྒྲགས་ཏེ་སྔོན་སྟོན་པ་ཐུབ་པའི་དབང་པོས་ཝཱ་ར་ཎ་སིར་་་་་
བཀའ་དང་པོ་བདེན་པ་བཞིའི་ཆོས་འཁོར་བསྐོར་བ་དང་མཚུངས་པ་ལྟ་བུ་ཞིག་
མཛད་པས། མཛད་པ་དེ་ལ་སྔོན་གྱི་མཁས་པ་རྣམས་ཀྱིས་འཕགས་པ་ཀླུ་སྒྲུབ་
ཀྱིས་དམ་པའི་ཆོས་ཀྱི་སྒྲ་ཆེན་པོ་ལན་གསུམ་བསྒྲགས་པའི་ནང་ནས་དང་པོ་དམ་
པའི་ཆོས་འདུལ་བ་ཉམས་པ་གསོས་ཏེ་འདུལ་བའི་ཆོས་རྒྱ་ཆེར་བསྒྲགས་པ་ཞེས་
གཏམ་དུ་གྲགས་སོ། །དེའི་ཚེ་བདུད་སྡིག་ཏོ་ཅན་གྱིས་བྱིན་གྱིས་བརླབས་པ་དགེ་
སློང་བདེ་བྱེད་ཅེས་པས་ཐེག་པ་ཆེན་པོ་བསུན་འབྱིན་པའི་བསྟན་བཅོས་གླེགས་་
བམ་མང་པོ་བརྩམས་ཏེ་ཐེག་པ་ཆེན་པོའི་ལྟ་སྤྱོད་གཉིས་ཀ་བསུན་འབྱིན་པ་ཞིག་
624



ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་གྱི་རྣམ་ཐར་བསྡུས་པ།
བྱུང་བ་ན། བདག་ཉིད་ཆེན་པོ་འཕགས་པ་ཀླུ་སྒྲུབ་ཀྱིས་ལོག་པར་སྨྲ་བ་དེའི་
གཉེན་པོར་ཆོས་རྒྱ་ཆེར་གསུངས་ཏེ་ལྟ་བ་ལོག་པ་དེ་རྣམས་བསུན་ཕྱུང་། སྐལ་
བ་དང་ལྡན་པ་མཐའ་ཡས་པ་ལ་སྡེ་སྣོད་གསུམ་གྱི་ཆོས་རྒྱ་ཆེར་སྟོན་པར་མཛད་་་
པ་དེའི་ཚེ་བྱིས་པ་གཉིས་ཆོས་ཉན་དུ་འོངས་པའི་དྲི་ཞིམ་པོས་འཁོར་ཀུན་ཏུ་ཁྱབ་
པར་གྱུར་ཅིང་། སོང་བ་དང་དྲི་ཞིམ་པོ་དེ་མེད་པར་གྱུར་པ་དང་། དེའི་རྒྱུ་
མཚན་དྲིས་པས་དེ་དག་ན་རེ་ངེད་ཀླུའི་རྒྱལ་པོ་འཇོག་པོའི་བུ་ཡིན། མི་ཡུལ་དུ་
དུ་འགྲོ་བ་ལ་ཙན་དན་གོར་ཤིནྟའི་བསྲུང་བ་བྱས་པ་ཡིན་ཟེར་རོ། །ཙན་དན་དེ་
བླང་དུ་ཡོད་དམ་དྲིས་པས། ཡབ་ལ་འདྲི་ཡིས་ཟེར་ནས་དྲིས་པས། སློབ་དཔོན་
ཀླུའི་ཡུལ་དུ་འབྱོན་ན་འབུལ་ཟེར་བ་ན་སློབ་དཔོན་གྱིས་ཀླུའི་ཡུལ་དུ་གདུལ་བྱ་་་
མཐའ་ཡས་པ་ལ་དགེ་བའི་རྩ་བ་བསྐྱེད་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་
སྟོང་ཕྲག་བརྒྱ་པ་གདན་དྲང་བ་སོགས་དགོས་པ་མང་པོ་ཞིག་ཉེ་བར་གཟིགས་་་
ནས་འབྱོན་པར་ཞལ་གྱིས་བཞེས་ཏེ་ཀླུའི་ཡུལ་དུ་བྱོན། ཀླུའི་རྒྱལ་པོ་འཇོག་པོ་ལ་
སོགས་པ་ཀླུ་རྒྱལ་མཐུ་བོ་ཆེ་རྣམས་ཀྱིས་གཙོས་དཀར་ཕྱོགས་ཀྱི་ཀླུ་བགྲང་བ་ལས་
འདས་པས་མཆོད་པའི་དངོས་པོ་ཚད་མེད་པས་མཆོད་དེ་ཆོས་སྟོན་པར་གསོལ་་
བ་བཏབ་པ་ན་བདག་ཉིད་ཆེན་པོ་འཕགས་པ་ཀླུ་སྒྲུབ་ཀྱིས་ཀླུའི་རྒྱལ་པོ་འཁོར་
དང་བཅས་པ་ལ་ཆོས་བསྟན། ཀླུ་རྣམས་ཀྱིས་བཞུགས་པར་ཞུས་པས། ང་
མཆོད་རྟེན་བྱེ་བ་བཞེང་བའི་འདམ་ཚོལ་བ་དང་འབུམ་གདན་འདྲེན་དུ་འོངས་་
ཀྱི་བསྡད་མི་ཁོམ་ཕྱིས་འོང་སྲིད་གསུངས་ཏེ། ཀླུའི་འདམ་མང་པོ་དང༌། ཤེས་
རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པ་དང་། གཟུངས་མང་པོ་སྤྱན་དྲངས་
625



སྡེ་ཚན་གསུམ་པ། ཟུར་བཀོད་ཀྱི་སྐོར།
=
-
-
-
-
ཏེ་འཛམ་བུའི་གླིང་དུ་བྱོན། དེའི་ཚེ་ཀླུ་རྣམས་ཀྱིས་སློབ་དཔོན་སླར་ཡང་ཀླུའི་
ཡུལ་དུ་ངེས་པར་འབྱོན་དགོས་ཞེས་གཏའ་མ་ལྟ་བུར་འབུམ་གྱི་གཤམ་ནས་བག་
ཙམ་མ་བསྐུར་ཅེས་གྲགས་ཏེ་ཀླུ་ཡུལ་ནས་སྤྱན་དྲངས་པའི་ཡུམ་རྒྱས་པ་ལ་རྟག་ཏུ་
ངུའི་ལེའུ་དང་ཆོས་འཕགས་ཀྱི་ལེའུ་རྣམས་མ་བྱུང་བས་བརྒྱད་སྟོང་པའི་གཤམ་་
གྱི་ལེའུ་གཉིས་པོ་དེ་ཡུམ་རྒྱས་པའི་གཤམ་དུ་སྦྱར་ཏེ་ལེའུ་གཉིས་པོ་དེ་ཡུམ་རྒྱས་་
བསྡུས་ལ་ཁྱད་གང་ཡང་མེད་དོ། །དེ་ནས་སློབ་དཔོན་ཀླུ་སྒྲུབ་ཀྱིས་ཀླུ་ཡུལ་ནས་
བཞེས་པའི་འདམ་དེས་མཆོད་རྟེན་བྱེ་བ་ལ་སོགས་པ་བྱས། ཀླུ་རྣམས་ཀྱིས་
གྲོགས་བྱས་པས། དེ་ནས་ཀླུ་སྒྲུབ་ཏུ་མཚན་ཆགས། དེ་ནས་ལི་ཁ་ར་ཤིང་འཕེལ་
དུ་ཕེབས། གསེར་འགྱུར་མཛད་དེ་སྦྱིན་པ་རྒྱ་ཆེན་པོ་མཛད་ནས། བྲམ་ཟེ་རྒན་
པོ་བཟའ་མི་གཉིས་ལ་གསེར་མང་པོ་གནང་བས་དད་དེ། རྒན་པོས་ཉེ་གནས་
བྱས་ཆོས་མཉན་ཏེ་ཤི་ནས་སློབ་དཔོན་ཀླུའི་བྱང་ཆུབ་ཏུ་གྱུར་ཏོ། །གཞན་ཡང་
ལྷ་ཁང་མང་པོ་བཞེངས་ཤིང་། དྲིལ་བུ་ལྟ་བུའི་བྲག་གསེར་དུ་བསྒྱུར་བར་རྩོམ་
པའི་ཚེ་སྒྲོལ་མའི་སྤྲུལ་པ་རྒན་མོའི་རྣམ་པ་ཅན་ཅིག་གིས། དེ་བས་མཆོག་
བསྒྲུབས་ན་དོན་ཆེ་བས་དཔལ་གྱི་རི་ལ་སྒྲུབ་པ་གྱིས་ཤིག་གསུངས་ཏེ། དེར་སྒྲོལ་
མའི་སྒྲུབ་ཐབས་ཀྱང་མཛད་དོ། །དེ་ནས་སློབ་དཔོན་ཀླུ་སྒྲུབ་ཀྱིས་རྒྱ་གར་ཡུལ་
དབུས་ཀྱི་གྲོང་ཁྱེར་ཆེན་པོ་དྲུག་གིས་གཙོས་ཕྱོགས་ཐམས་ཅད་དུ་གཙུག་ལག་་་་
ཁང་དང་མཆོད་རྟེན་མང་དུ་བརྩིགས། ཆོས་སྨྲ་བ་རྣམས་ལ་མཆོད་གཞི་མང་དུ་
བཙུགས། འཛམ་བུའི་གླིང་གི་རྒྱལ་བའི་བསྟན་པ་ལ་ཞུགས་ནས་ཆོས་དོན་དུ་
གཉེར་བ་ཕལ་མོ་ཆེ་འདུས་པ་ལ་དམ་པའི་ཆོས་རྒྱ་ཆེར་སྩལ། ཁྱད་པར་དུ་ཡང་
626



ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་གྱི་རྣམ་ཐར་བསྡུས་པ།
རྒྱལ་བ་ཉིད་ཀྱི་ཞལ་ནས། ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་
རྩི་ལྟ་བུའི་ཆོས་ཤིག་ཁོ་བོས་རྙེད། །སུ་ལ་བསྟན་ཀྱང་གོ་བར་མི་ནུས་པས། མི་སྨྲ་
ནགས་ཀྱི་ཚལ་དུ་གནས་པར་བྱ། །ཞེས་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་
ཆོས་རྣམས་ཀྱི་གནས་ལུགས་སྟོང་པ་ཉིད་ནི་ཤིན་ཏུ་རྟོགས་པར་དཀའ་བས་་་་་་
འཁྲུལ་མེད་དུ་རྟོགས་པ་སྲིད་མཐའ་ཙམ་དུ་སྣང་བ་དང་། ཕལ་མོ་ཆེ་ནི་ཐོས་པ་
ཙམ་གྱིས་སྐྲག་སྟེ་སྤོང་བ་དང་། འགའ་ཞིག་ནི་མོས་བློ་བྱེད་ཀྱང་རང་བཞིན་
གྱིས་མེད་པའི་དོན་གཏན་ནས་མེད་པའི་དོན་དུ་བཟུང་སྟེ་ཆད་མཐར་ལྷུང་ནས་
ཕུང་བར་འགྱུར་བ་དང་། སྟོང་པ་ཉིད་ཀྱི་དོན་མ་རྟོགས་ན་ཐར་པ་དང་ཐམས་
ཅད་མཁྱེན་པ་གང་གིའང་ལམ་བགྲོད་པའི་ཐབས་མེད་པར་གཟིགས་ནས་ཐུགས་
སྙིང་རྗེ་ཆེན་པོས་རང་དབང་མེད་པར་བསྐུལ་ཏེ་ཆོས་རྣམས་ཀྱི་གནས་ལུགས་་་་་
རྟེན་ཅིང་འབྲེལ་པར་འབྱུང་བ་དོན་དམ་པར་རང་བཞིན་གྱིས་གྲུབ་པ་རྡུལ་ཙམ་
ཡང་མེད་པ་དང་། ཐ་སྙད་དུ་དཀར་ནག་གི་ལས་འབྲས་ནམ་ཡང་བསླུ་བ་མེད་
པར་ངེས་པ་གཉིས་འགལ་མེད་དུ་རྟོགས་པ་དབུ་མའི་ལམ་བཟང་པོ་རྒྱ་ཆེར་་་་་་
བསྒྲགས་ཏེ། གང་གིས་རྟེན་ཅིང་འབྲེལ་པར་འབྱུང་། །ཞེས་སོགས་དབུ་མ་རྩ་
བའི་ཚིག་ལེའུར་བྱས་པ་དང་། དེའི་ཡན་ལག་གི་རིགས་ཚོགས་རྣམས་མཛད་དེ་
སྔོན་སྟོན་པ་ཐུབ་པའི་དབང་པོས་བྱ་རྒོད་ཕུང་པོའི་རིར་ཤེར་ཕྱིན་གྱི་མདོ་སྡེ་རིན་
པོ་ཆེ་བཀའ་སྩལ་པ་ཇི་ལྟ་བར་འཛམ་བུའི་གླིང་དུ་ཤེར་ཕྱིན་གྱི་མདོ་སྡེ་རིན་པོ་་་་
ཆེའི་དོན་ཆེས་ཆེར་གསལ་བར་མཛད་དེ་ཐེག་པ་ཆེན་པོའི་ཆོས་ཀྱི་སྒྲ་བསྒྲག་པར་
མཛད་དོ། །དེ་ལ་ནི་བདག་ཉིད་ཆེན་པོ་ཀླུ་སྒྲུབ་ཀྱིས་འཛམ་བུའི་གླིང་དུ་ཆོས་ཀྱི་
627



སྡེ་ཚན་གསུམ་པ། ཟུར་བཀོད་ཀྱི་སྐོར།
སྒྲ་ཆེན་པོ་ལན་གསུམ་བསྒྲགས་པའི་ནང་ནས་ཆོས་ཀྱི་སྒྲ་ཆེན་པོ་བསྒྲགས་པ་་་་་
གཉིས་པ་ཞེས་མཁས་པ་རྣམས་ལ་གཏམ་དུ་གྲགས་སོ། །དེ་ནས་གདུལ་བྱ་མང་
པོ་ཞིག་གི་དོན་ལ་དགོངས་ཏེ་བྱང་སྒྲ་མི་སྙན་དུ་འབྱོན་པར་བཞེད་ནས་བྱོན་པའི་
ལམ་ཁར་བྱིས་པ་ཅིག་ཛེ་ཏ་ཀའི་ལག་རིས་ལས་རྒྱལ་པོར་ལུང་བསྟན་ནས་སྒྲ་མིས
སྙན་དུ་ཕེབས། དེར་ན་བཟའ་ཤིང་ལ་བཀལ་ནས་ཁྲུས་མཛད་པས། དེ་གཞན་
གྱིས་ཁྱེར་བ་ལ་ང་ཡི་ཡིན་གསུངས་པས་ང་བདག་ཅན་ཟེར། དེ་ནས་སྒྲ་མི་སྙན་
དུ་གདུལ་བྱའི་དོན་མཛད་ནས་ཚུར་ཕེབས་ཚེ་སྔར་རྒྱལ་པོར་ལུང་བསྟན་པའི་་་༌་
བྱིས་པ་དེ་རྒྱལ་པོར་གྱུར་པ་རྒྱལ་པོ་བདེ་སྤྱོད་བཟང་པོའི་མཆོད་གནས་སུ་ལོ་་་་
གསུམ་བཞུགས་ཏེ་དམ་པའི་ཆོས་རྒྱ་ཆེར་སྟོན་པར་མཛད། དེ་ནས་རྗེ་བཙུན་མ་
སྒྲོལ་མས་བསྐུལ་བ་ལྟར་ལྷོ་ཕྱོགས་དཔལ་གྱི་རི་ལ་བྱོན་ཏེ་གཙོ་བོར་སྒྲུབ་པ་སྙིང་
པོར་མཛད་ཅིང་སྲས་ཀྱི་ཐུ་བོ་ཨཱརྱ་དེ་ཝ་དང་སངས་རྒྱས་བསྐྱངས་ལ་སོགས་པ་ས
བསྟན་འཛིན་ཆེན་པོ་མང་པོས་གཙོས་མི་དང་མི་མིན་གྱི་གདུལ་བྱ་མཐའ་ཡས་པ་
ལ་དམ་པའི་ཆོས་རྒྱ་ཆེར་སྩལ་ཏེ་རྒྱལ་བ་རང་ཉིད་སླར་འཇིག་རྟེན་དུ་བྱོན་པ་ལྟ་
བུར་བསྟན་པ་ཆེས་ཆེར་རྒྱས་པར་མཛད། རྒྱལ་བའི་བསྟན་པ་ནམ་ཡང་མི་ནུབ་
པར་ཡུན་རིང་དུ་གནས་པའི་ཕྱིར་རྡོ་རྗེ་གདན་ལ་རྡོའི་དྲ་མིག་གི་ར་བ་དང་།
མཆོད་རྟེན་བརྒྱ་ཕྲག་མང་པོ་དང་། དཔལ་ལྡན་འབྲས་སྤུངས་ཀྱི་བཀོད་པ་ཆེན་
པོ་དང་། དགེ་འདུན་གྱི་སྡེ་རྣམས་ལ་མཆོད་གཞི་མང་པོ་བཙུགས། ནག་པོ་ཆེན་
པོ་ལ་སོགས་པ་ཆོས་སྐྱོང་རྣམས་ལ་འཕྲིན་ལས་བཅོལ། ཙཎྜི་ཀ་དང་ནོར་རྒྱུན་མ་
ལ་སོགས་པ་ནོར་ལྷ་མང་པོ་ལ་རྒྱལ་བའི་བསྟན་པ་བསྟན་འཛིན་དང་བཅས་པ་ལ་
628



ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་གྱི་རྣམ་ཐར་བསྡུས་པ།
=
མཆོད་ཅིང་བསྙེན་བཀུར་བྱ་བར་བསྐོས་ཏེ་རྒྱལ་བའི་བསྟན་པ་སྒོ་ཀུན་ནས་་་་་་་
འཕེལ་བར་མཛད། སྐུ་ཚེའི་སྨད་ལ་གཙོ་ཆེར། ལྷོ་ཕྱོགས་དཔལ་གྱི་རི་ལ་
བཞུགས་ཤིང་རྒྱལ་བ་རང་ཉིད་སླར་བྱོན་པ་ལྟར་མདོ་སྔགས་གཉིས་ཀའི་ཆོས་ཀྱི་
འཁོར་ལོ་རྒྱ་ཆེར་བསྐོར། ལྷག་པར་ཆོས་དབྱིངས་བསྟོད་པ་སོགས་མཛད་ནས་
ཆོས་ཀྱི་སྒྲ་ཆེན་པོ་གསུམ་པ་བསྒྲགས་ཏེ་སྔོན་རྒྱལ་བས་ཆོས་ཀྱི་འཁོར་ལོ་བསྐོར་བ་
དང་མཐུན་པར་གདུལ་བྱ་བགྲང་བ་ལས་འདས་པ་ཐེག་པ་ཆེན་པོའི་ལམ་ལ་་་་་་
འཁྲིད་པར་མཛད་ཅིང་། རྒྱལ་བས་གསུངས་པའི་ངེས་དོན་གྱི་མདོ་རྣམས་སུས་
ཀྱང་དོན་གཞན་དུ་བསྒྱུར་མི་ཐུབ་པར་ངེས་པ་བརྟན་པོར་མཛད་དོ། །ཕྱི་རབས་
ཀྱི་གདུལ་བྱ་རྣམས་ཀྱི་དོན་དུ་སྡེ་སྣོད་གསུམ་དང་རྒྱུད་སྡེ་བཞིའི་དགོངས་པ་་་་་
འགྲེལ་པའི་བསྟན་བཅོས་མང་དུ་མཛད་པ་ནི་འདི་ལྟར། རྒྱལ་བའི་བསྟན་པ་
ཡོངས་སུ་རྫོགས་པའི་སྙིང་པོ་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་་་
བྱང་ཆུབ་ལམ་གྱི་རིམ་པ་རིགས་པའི་ལམ་ནས་དྲངས་ཏེ་སྟོན་པ་རིན་པོ་ཆེའི་ཕྲེང་
བ་དང་། དེ་ཉིད་ལུང་གིས་བསྒྲུབ་པ་མདོ་སྡེ་ཀུན་ལས་བཏུས་པ་མཛད། ལམ་
གྱི་རིམ་པའི་གནད་མཐའ་དག་རྒྱལ་བའི་བཀའ་དང་སྦྱར་ཏེ་སྟོན་པ་ལ། ས་ལུ་
ལྗང་པའི་མདོ་འགྲེལ་དང་། རྗེ་བཙུན་འཇམ་དཔལ་གྱི་དོན་དམ་པའི་བསྟོད་པ་
སོགས་བསྟོད་ཚོགས་དང་། དཔལ་གསང་བ་འདུས་པའི་སྒྲུབ་ཐབས་མདོར་བྱས་
པ། སྒྲུབ་ཐབས་མདོ་དང་བསྲེས་པ། བྱང་ཆུབ་སེམས་འགྲེལ། རྫོགས་རིམ་
རིམ་པ་ལྔ་པ། དབུ་མ་རྩ་བའི་ཚིག་ལེའུར་བྱས་པ་ཤེས་རབ་ཅེས་བྱ་བ། རིགས་
པ་དྲུག་ཅུ་པ། ཞིབ་མོ་རྣམ་འཐག སྟོང་ཉིད་བདུན་ཅུ་པ། རྩོད་པ་བཟློག་པའི་
629



སྡེ་ཚན་གསུམ་པ། ཟུར་བཀོད་ཀྱི་སྐོར།
ཚིག་ལེའུར་བྱས་པ། བཤེས་པའི་སྤྲིང་ཡིག ཤེས་རབ་བརྒྱ་པ། སེམས་ཅན་
མགུ་བར་བྱ་བའི་ཚིགས་སུ་བཅད་པ་བཅུ་གཅིག་པ། སྦོམ་པོའི་ལྟུང་བ་བརྒྱད་པ།
འཕགས་པ་བཟང་པོ་སྤྱོད་པའི་སྨོན་ལམ་གྱི་བཤད་སྦྱར། རྨི་ལམ་ཡིད་བཞིན་
ནོར་བུའི་གཏམ། སྦྱིན་པའི་གཏམ། སྲིད་པ་ལས་འདས་པའི་གཏམ། སྦྱོར་བ་
བརྒྱད་པ། ལུགས་ཀྱི་བསྟན་བཅོས་ཤེས་རབ་སྡོང་བུ། ལུགས་ཀྱི་བསྟན་བཅོས་
སྐྱེ་བོ་གསོ་ཐིགས་སོགས་མདོ་རྒྱུད་ཀྱི་དགོངས་འགྲེལ་དང་། མདོ་སྔགས་ཀྱི་ལམ་
གྱི་རིམ་པ་དང་། རྒྱུད་སྡེ་བཞི་ནས་གསུངས་པའི་ལྷ་མང་པོའི་སྒྲུབ་ཐབས་སོགས་
བསྟན་བཅོས་མང་དུ་མཛད་དོ། །དེ་ལྟར་བདག་ཉིད་ཆེན་པོ་འཕགས་པ་ཀླུ་སྒྲུབ་
ཀྱིས་རྒྱལ་བའི་བསྟན་པ་ལ་བྱ་བ་རྒྱ་ཆེར་མཛད་པ་ན་བདུད་སྡིག་ཏོ་ཅན་དཔུང་
དང་བཅས་པས་ཕྲག་དོག་གིས་མ་བཟོད་པར་ཡོད་པ་ལ། ཐབས་གཞན་མ་རྙེད་
པར། རྒྱལ་པོ་བདེ་སྤྱོད་ཀྱི་བཙུན་མོའི་མངལ་དུ་ཞུགས་པ་ཕྱིར་བཙས་པས་རྒྱལ་
བུ་གཞོན་ནུ་ནུས་ལྡན་དུ་གྲགས་པ་ལ། མས་གོས་སྲུབས་མེད་པ་འཇིག་རྟེན་ན་
རྙེད་པར་དཀའ་བ་ཞིག་བྱིན་པས། བུ་ན་རེ། འདི་ད་ལྟ་སྦོས་ལ་ང་རྒྱལ་སྲིད་
སྐྱོང་བ་ན་བགོ་བར་བྱའོ་ཞེས་ཟེར་བར། མས་ཁྱོད་ཀྱི་ཕ་སློབ་དཔོན་ཀླུ་སྒྲུབ་
དང་ཚེ་མཉམ་པའི་བཅུད་ལེན་གྲུབ་པས་སློབ་དཔོན་མ་གྲོངས་བར་དུ་མི་འཆི་
བས། ཁྱོད་རྒྱལ་སྲིད་སྐྱོང་བ་མི་ཡོང་ཟེར་བས། བུ་མྱ་ངན་སྐྱེས་ཏེ་དུས་པ་དང་།
མ་ན་རེ། ངུ་མི་དགོས་ཀྱིས་སློབ་དཔོན་བྱང་ཆུབ་སེམས་དཔའི་སྤྱོད་པ་རླབས་པོ་
ཆེ་ལ་གནས་པས། དབུ་བསླང་ན་སྟེར་བར་འགྱུར་ཞིང་། དེར་ཡབ་ཀྱང་འགུམ་
པས་ཁྱོད་ཀྱིས་རྒྱལ་སྲིད་ཐོབ་པར་འགྱུར་རོ་ཟེར། དེ་ནས་རྒྱལ་བུས་སློབ་དཔོན་
630



ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་གྱི་རྣམ་ཐར་བསྡུས་པ།
གྱི་དྲུང་དུ་ཕྱིན་ནས་དབུ་བསླངས་པས། བདག་ཉིད་ཆེན་པོ་འཕགས་པ་ཀླུ་སྒྲུབ་
ཀྱིས་འདི་ལྟར་དགོངས་ཏེ་སྔོན་སྟོན་པ་ཐུགས་རྗེ་ཅན་གྱིས་སློབ་པ་ལམ་གྱི་གནས་
སྐབས་སུ་དབུ་སྦྱིན་པར་བཏང་བ་སོགས་བྱ་དཀའ་བའི་རྒྱལ་སྲས་ཀྱི་སྤྱོད་པ་་་་་
མཛད་པ་དེ་ལྟར་དུ་ངས་ཀྱང་སྟོན་པའི་རྣམ་ཐར་བསྐྱང་བ་དང་། བདུད་སྡིག་
ཏོ་ཅན་སྤ་བཀོང་བར་བྱ་བ་དང་། ཕྱི་མའི་སྐྱེ་བོ་རྣམས་ལ་སྣང་བར་བྱ་བ་དང་།
རྒྱལ་སྲས་རྣམས་ལ་སྙིང་སྟོབས་སྐྱེད་པར་བྱ་བའི་ཕྱིར་སྦྱིན་པར་བྱའོ་སྙམ་དུ་་་་་
དགོངས་ནས་དབུ་སྟེར་བར་ཞལ་གྱིས་བཞེས་པས། རལ་གྲིས་དབུ་བཅད་ཀྱང་
མ་ཆོད་པར། སློབ་དཔོན་གྱི་ཞལ་ནས། ངས་སྔོན་འཇག་མ་ཞིག་བཅད་པའི་
ཞར་ལ་འབུ་གཅིག་གི་སྐེ་བཅད་པའི་ཉེས་པ་ཡོད་པས་རྩྭ་ཀུ་ཤས་ཆོད་ཅིག་་་་་་་
གསུངས་ནས་བཅད་པས་ཆོད། དེའི་ཚེ་ཁྲག་འོ་མར་བྱུང་ཞིང་དབུ་དེའི་ཞལ་
ནས། ང་ནི་འདི་ནས་བདེ་བ་ཅན་དུ་འགྲོ། །ཕྱི་ནས་ལུས་འདི་ལ་ནི་འཇུག་པར་
གྱུར། །ཅེས་པའི་ཚིག་བྱུང་བར་གྲགས། དེ་ནས་རྒྱལ་བུ་དེས་དབུ་སླར་འབྱར་
གྱིས་དོགས་ནས་དཔག་ཚད་ཙམ་དུ་དོར་བ་སློབ་དཔོན་བཅུད་ལེན་གྲུབ་པས་སྐུ་
ལུས་དང་དབུ་རྡོ་རུ་གྱུར་ཅིང་སླར་རིམ་གྱིས་དབུ་དང་སྐུ་ལུས་གཉིས་ཀ་མ་ཉམས་
པར་ལོ་རེ་བཞིན་ཇེ་ཉེ་ཇེ་ཉེར་སོང་ནས་མཐར་དབུ་དང་སྐུ་ལུས་འབྱར་ནས་སློབ་
དཔོན་རང་ཉིད་ཉལ་བཞུགས་དུས་ལྟར་བསྟན་པ་དང་འགྲོ་བའི་དོན་རྒྱ་ཆེར་་་་་
མཛད་པར་གསུངས་སོ། །བདག་ཉིད་ཆེན་པོ་འདི་ནི་སྔོན་ཡུན་རིང་པོ་ནས་སའི་
དབང་ཕྱུག་ཏུ་གཤེགས་པ་ཞིག་ཡིན་པས་དབུ་སྦྱིན་པར་གཏོང་བ་ལ་ཡ་ང་བ་མེད་
པར་དགའ་བཞིན་སྤྲོ་བཞིན་དུ་གཏོང་བར་མཛད་པ་ནི་ས་ཐོབ་པའི་རྟགས་སྟོན་
E
631



སྡེ་ཚན་གསུམ་པ། ཟུར་བཀོད་ཀྱི་སྐོར།
པར་མཛད་པ་སྟེ། དབུ་མ་ལ་འཇུག་པ་ལས། ཇི་ལྟར་བྱིན་ཅིག་ཅེས་སྒྲ་ཐོས་
བསམས་ལས། །རྒྱལ་སྲས་བདེ་འབྱུང་དེ་ལྟར་ཐུབ་རྣམས་ལ། །ཞི་བར་ཞུགས་
པས་བདེ་བ་བྱེད་མིན་ན། །ཐམས་ཅད་བཏང་བས་ལྟ་ཞིག་སྨོས་ཅི་དགོས། །
ཞེས་ས་ཐོབ་ནས་དབུ་སྦྱིན་པར་གཏོང་བ་ལ་སྡུག་བསྔལ་མེད་པར་མ་ཟད་དགེ་་་
སློང་བསམ་གཏན་དང་པོ་ལ་མཉམ་པར་བཞག་པའི་བདེ་བ་ལས་ཀྱང་ལྷག་པའི་
དགའ་བ་དང་བདེ་བ་བསྐྱེད་པར་གསུངས་པ་ལྟར་རོ། །འཕགས་པ་ཀླུ་སྒྲུབ་ནི་
ས་ཐོབ་པར་རྒྱལ་བས་མདོ་སྡེ་ནས་གསལ་བར་གསུངས་ཤིང་ཡོངས་སུ་གྲགས་པ་
ལྟར་ཡིན་ལ། དེ་ཡང་ཐུན་མོང་བའི་སྣང་ངོར་དཔལ་གྱི་རི་ལ་ལོ་ཉིས་བརྒྱའི་
བར་དུ་སྒྲུབ་པ་མཛད་ནས་ས་ལམ་གོང་ནས་གོང་དུ་བགྲོད་དེ་ས་བདུན་པ་ཐོབ་་
པར་གྲགས་ཤིང་། ས་དང་པོ་ཐོབ་པ་ནས་བཟུང་འཇིག་རྟེན་གྱི་ཁམས་བརྒྱར་
སྤྲུལ་པའི་བཀོད་པ་བརྒྱ་སྟོན་པ་དང༌། སངས་རྒྱས་བརྒྱ་ལ་སྐུའི་བཀོད་པ་བརྒྱས་
དུས་གཅིག་ཏུ་ཆོས་མཉན་པ་སོགས་ཡོན་ཏན་བརྒྱ་ཕྲག་བཅུ་གཉིས་ཐོབ་ཅིང་།
ཡོན་ཏན་དེ་དག་ས་གཉིས་པ་ནས་བཟུང་གོང་འཕེལ་དུ་འགྲོ་བར་གསུངས་པས་
བསམ་གྱིས་མི་ཁྱབ་པའི་ཡོན་ཏན་དང་ལྡན་པ་ཡིན་ཞིང་། ཐུན་མོང་མིན་པར་
ནི་སྒྲོན་གསལ་ལས་དེ་ལྟར་སློབ་དཔོན་ཆེན་པོ་དཔལ་ཀླུ་སྒྲུབ་ཀྱི་ཞལ་སྔ་ནས་ཀྱིས་
ཉིད་ཀྱི་དོན་རྗེས་སུ་བརྙེས་ནས་སོ་སོར་རང་རིག་པ་རྡོ་རྗེ་འཛིན་པ་ཆེན་པོའི་་
ཏིང་ངེ་འཛིན་འཇིག་རྟེན་དུ་བསྟན་ནས། ལྷ་དང་མིའི་བདེ་བ་ལས་འདས་ཤིང།
མུ་སྟེགས་དང་ཉན་ཐོས་དང་རང་སངས་རྒྱས་ཀྱི་བསམ་གཏན་དང་སྙོམས་པར་
འཇུག་པའི་བདེ་བ་ལས་འདས་ནས། སྐྱེ་བ་དང་འགག་པ་དང་བྲལ་པའི་དེ་
632



ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་གྱི་རྣམ་ཐར་བསྡུས་པ།
བཞིན་གཤེགས་པའི་སྐུ། རྣམ་པ་ཐམས་ཅད་ཀྱི་མཆོག་དང་ལྡན་པ། སྐུ་ལྟ་བས་
ཆོག་མི་ཤེས་པ་སྟོབས་བཅུ་དང་མི་འཇིགས་པ་ལ་སོགས་པ་སངས་རྒྱས་ཀྱི་ཡོན་་་
ཏན་རྣམས་ཀྱིས་བརྒྱན་པ་བརྙེས་ནས་བདེ་བ་ཅན་དུ་གཤེགས་ཏེ། ཡོན་ཏན་གྱི་
དབང་ཕྱུག་བརྒྱད་དང་ལྡན་པས་བཞུགས་སོ། །ཞེས་འཕགས་པ་ཀླུ་སྒྲུབ་ཀྱིས་སྐུ་
ཚེ་དེ་ལ་གསང་བ་འདུས་པའི་ལམ་ལ་བརྟེན་ནས་ཟུང་འཇུག་རྡོ་རྗེ་འཆང་གི་གོ་ས་
འཕང་བརྙེས་པར་གསུངས་སོ། །དཔལ་མགོན་འཕགས་པ་ཀླུ་སྒྲུབ་ཀྱིས་རྒྱལ་
བས་གསུངས་པའི་ཆོས་ཕུང་བརྒྱད་ཁྲི་བཞི་སྟོང་གི་དྲང་ངེས་དྲི་མ་མེད་པའི་་་་་
རིགས་པས་ལེགས་པར་ཕྱེ་ནས་རྒྱལ་བའི་དགོངས་པ་འཁྲུལ་མེད་དུ་གཏན་ལ་་་་
ཕབ་པའི་ལམ་སྲོལ་དེ་ཉིད་འཛིན་ཅིང་སྤེལ་པར་བྱེད་པའི་ཐུགས་སྲས་བསྟན་་་་་
འཛིན་དམ་པ་མཐའ་ཡས་པ་ཞིག་བྱོན་ཞིང་། ཐམས་ཅད་ཀྱི་ནང་ནས་གཙོ་བོར་
གྱུར་པ་ཐུགས་སྲས་བཞི། ཉེ་བའི་ཐུགས་སྲས་གསུམ་སྟེ་བདུན་དུ་གྲགས་ཏེ།
སློབ་དཔོན་ཀླུ་སྒྲུབ་ཀྱི་ཐུགས་སྲས་བཞི་ནི། འཇམ་དཔལ་ཞལ་མཐོང་ཤཱཀྱ་མི་ཏྲ།
སྒྲོལ་མའི་ཞལ་མཐོང་ནཱ་ག་བོ་དྷི། ས་བརྒྱད་ནོན་པ་ཨཱརྱ་དེ་ཝ། སྤྱན་རས་
གཟིགས་ཞལ་མཐོང་མ་ཏདི་པ་བཞིའོ། །ཉེ་བའི་ཐུགས་སྲས་གསུམ་ནི། སངས་
རྒྱས་བསྐྱངས། ལེགས་ལྡན་འབྱེད། སློབ་དཔོན་དཔའ་བོ་གསུམ་ཞེས་འབྱུང་
ངོ༌། །དེ་དག་གི་ནང་ནས་ཀྱང་ཟླ་དང་བྲལ་བ་ནི་སློབ་དཔོན་ཨཱརྱ་དེ་ཝ་སྟེ། སློབ་
དཔོན་ཨཱརྱ་དེ་ཝ་ནི་མདོ་སྔགས་གང་གི་ཐད་ལའང་འཁྲུལ་པའི་དྲི་མ་ཕྲ་མོའང་་་
མེད་པར་སློབ་དཔོན་ཀླུ་སྒྲུབ་ཀྱི་དགོངས་པ་ཇི་བཞིན་དུ་གཏན་ལ་འབེབས་པའི་
བསྟན་བཅོས་མང་དུ་མཛད་པ་པོ་སྟེ། སློབ་དཔོན་ཨཱརྱ་དེ་ཝས་སློབ་དཔོན་ཀླུ་
633



སྡེ་ཚན་གསུམ་པ། ཟུར་བཀོད་ཀྱི་སྐོར།
སྒྲུབ་ཀྱི་དགོངས་པ་ལྟར་ཟབ་པ་དང་རྒྱ་ཆེ་བའི་ལམ་གྱི་རིམ་པ་ཡོངས་སུ་རྫོགས་་
པ་དྲི་མ་མེད་པའི་རིགས་པའི་ལམ་ནས་དྲངས་ཏེ་སྟོན་པའི་བསྟན་བཅོས་བཞི་་་་
བརྒྱ་པ་དང༌། དཔལ་གསང་བ་འདུས་པ་གཙོ་བོར་བྱས་པའི་བླ་མེད་ཀྱི་ལམ་རིམ་
གཉིས་ཀྱི་གནད་མཐར་ཐུག་པ་རྣམས་སྟོན་པའི་གཞུང་སྤྱོད་བསྡུས་སྒྲོན་མ་མཛད་
ཅིང་གཞན་ཡང་བསྟན་བཅོས་མང་དུ་མཛད་དོ། །འཕགས་ཡུལ་གྱི་མཁས་པ་
ཐམས་ཅད་སློབ་དཔོན་ཀླུ་སྒྲུབ་ཡབ་སྲས་ཞེས་འཕགས་པ་ཀླུ་སྒྲུབ་དང་འཕགས་་་
པ་ལྷ་གཉིས་ལ་རྣམ་པ་ཀུན་ཏུ་ཚད་མར་འཛིན་ཅིང་སྔོན་གྱི་དབུ་མ་བ་རྣམས་་་
སློབ་དཔོན་འདི་གཉིས་ལ་གཞུང་ཕྱི་མོའི་དབུ་མ་བ་ཞེས་ཁུངས་མཐར་ཐུག་ཏུ་་་་
བྱེད་དོ། །སློབ་དཔོན་ཤཱཀྱ་མི་ཏྲས་རིམ་ལྔའི་རིམ་པ་གཉིས་པའི་སྟོད་རྣམས་སློབ་
དཔོན་ཀླུ་སྒྲུབ་ཉིད་ཀྱིས་རྗེས་སུ་གནང་བ་བྱིན་ནས་བརྩམས་པར་གྲགས་ཤིང་།
འདིས་མཛད་པའི་བརྩམས་ཆོས་གཞན་མི་སྣང་ཡང་སློབ་དཔོན་འདིས་སྐལ་བ་
དང་ལྡན་པ་མང་པོ་ལ་འཕགས་པ་ཀླུ་སྒྲུབ་ཀྱི་ལུགས་བཟང་རྒྱ་ཆེར་སྤེལ་བར་་་་་
མཛད་དོ། །ན་ག་བོ་དྷི་ཞེས་པ་སློབ་དཔོན་ཀླུའི་བྱང་ཆུབ་ནི་འཕགས་པ་ཀླུ་སྒྲུབ་
ཀྱི་མན་ངག་ལ་བརྟེན་ནས་འཇའ་ལུས་རྡོ་རྗེའི་སྐུ་བརྙེས་ཏེ་དཔལ་གྱི་རི་སོགས་་་
གྲུབ་པའི་གནས་རྣམས་སུ་བཞུགས་ནས་དཔའ་བོ་དང་མཉའ་འགྲོ་བགྲང་བ་ལས་
འདས་པ་དག་དང་སྐལ་བ་དང་ལྡན་པའི་མི་དག་ཀྱང་རྗེས་སུ་འཛིན་པར་མཛད་
དོ། །བཀའ་གདམས་གོང་མའི་དུས་སློབ་དཔོན་འདིས་བཀའ་གདམས་ཀྱི་བཤེས་
གཉེན་ཆེན་པོ་མང་པོ་ལ་ཞལ་བསྟན་ནས་གདམས་པ་དང་རྗེས་སུ་བསྟན་པ་མང་
དུ་སྩལ་པའི་རྣམ་ཐར་སྣང་ཞིང་། གྲུབ་ཆེན་ཆོས་རྡོ་རྗེ་དང་ཡང་དང་ཡང་དུ་
634



ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་གྱི་རྣམ་ཐར་བསྡུས་པ།
འཚོགས་ཏེ་རྡོ་རྗེ་ཐེག་པའི་བཀའ་བགྲོ་བར་མཛད་པ་དང་། པཎ་ཆེན་བློ་བཟང་
ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོའི་དབྱེན་འདུམས་མཆོད་རྟེན་བཞེངས་
ནས་རབ་གནས་མཛད་པའི་ཚེ་སློབ་དཔོན་ཀླུའི་བྱང་ཆུབ་དང་གྲུབ་ཆེན་ཆོས་རྡོ་
རྗེ་གཉིས་དངོས་སུ་ཕེབས་ཏེ་མཆོད་རྟེན་གྱི་རྩེ་མོར་ལྷན་དུ་བཞུགས་ནས་རབ་་་་
གནས་མཛད་ཅིང་། པཎ་ཆེན་བློ་བཟང་ཆོས་ཀྱི་རྒྱལ་མཚན་ལ་གདམས་པ་དང་
རྗེས་སུ་བསྟན་པ་ཡང་སྩལ་ཏོ། །སློབ་དཔོན་འདིས་དཔལ་གསང་བ་འདུས་པའི་
དཀྱིལ་འཁོར་གྱི་ཆོ་ག་དང་། སྐུ་གསུམ་ལམ་ཁྱེར་གྱི་ངོ་སྤྲོད་ཆེས་ཁྱད་པར་དུ་
འཕགས་པ་རྣམ་བཞག་རིམ་པ་ཞེས་བྱ་བའི་བསྟན་བཅོས་མཛད་ཅིང་། གཞན་
ཡང་མང་དུ་མཛད་དོ། །མ་ཏདི་པས་ནི་འཕགས་པ་ཀླུ་སྒྲུབ་ཀྱི་སྙན་བརྒྱུད་ཀྱི་མན་
ངག་རྣམས་གྲུབ་ཆེན་ཏེ་ལོ་པ་ལ་ཡོངས་སུ་རྫོགས་པ་གནང་ཞིང་སྐལ་བ་དང་ལྡན་
པ་གཞན་མང་པོ་ལ་ཡང་རྒྱ་ཆེར་སྤེལ་ལོ། །སློབ་དཔོན་སངས་རྒྱས་བསྐྱངས་ནི་
ལྷོ་ཕྱོགས་ཏམྦྷ་ལའི་ཡུལ་གྱི་བྱེ་བྲག་ངང་པས་རྩེ་བ་ཞེས་བྱ་བར་སྐུ་འཁྲུངས།
རྒྱལ་བའི་བསྟན་པ་ལ་ཞུགས་ནས་རབ་ཏུ་བྱུང་ཞིང་བསྙེན་པར་རྫོགས་ཏེ་སྡེ་སྣོད་
གསུམ་དང་རྒྱུད་སྡེ་བཞི་ལ་སྦྱངས་པས་རང་དང་གཞན་གྱི་གྲུབ་པའི་མཐའ་རྒྱ་་་་
མཚོ་ལྟ་བུའི་ཕ་རོལ་ཏུ་སོན། འཕགས་པ་ཀླུ་སྒྲུབ་ཀྱི་ཞབས་ལ་བསྙེན་ཏེ་མདོ་
སྔགས་ཀྱི་མན་ངག་རྣམས་གསན། སྒྲུབ་པ་ལྷུར་མཛད་པས་རྗེ་བཙུན་འཇམ་
པའི་དབྱངས་དངོས་སུ་གྲུབ་ཅིང་། ལམ་རིམ་གྱིས་བགྲོད་དེ་གྲུབ་པའི་གོ་འཕང་
མཐོན་པོར་གཤེགས་ནས་བསྟན་པའི་དོན་དུ་འཕགས་པ་ཀླུ་སྒྲུབ་ཀྱི་དགོངས་ཟབ་
མཐར་ཐུག་པ་ཟབ་མོ་རྟེན་ཅིང་འབྲེལ་བར་འབྱུང་བའི་ཚུལ་རིགས་པའི་རྣམ་་་་
635



སྡེ་ཚན་གསུམ་པ། ཟུར་བཀོད་ཀྱི་སྐོར།
འགྱུར་བརྒྱ་ཕྲག་མང་པོས་གསལ་བར་བྱེད་པ་དབུ་མ་རྩ་ཤེའི་འགྲེལ་པ་མཛད་དེ།
དེ་ལ་ནི་རྩ་ཤེའི་འགྲེལ་པ་བུདྡྷ་པཱ་ལི་ཏ་ཞེས་ཡོངས་སུ་གྲགས་ཏེ། རྩ་ཤེའི་འགྲེལ་
པ་ཇི་སྙེད་མཆིས་པ་ཐམས་ཅད་ཀྱི་ནང་ནས་རྒྱལ་མཚན་གྱི་ཏོག་ལྟར་ཆེས་ཁྱད་་་
པར་དུ་འཕགས་པ་ཞིག་ཡིན་པར་སློབ་དཔོན་ཟླ་བ་གྲགས་པ་དང་རྗེ་བདག་ཉིད་
ཆེན་པོས་རྒྱ་ཆེར་བསྔགས་པ་མཛད་དོ། །སློབ་དཔོན་འདིས་གཞན་ཡང་མདོ་
རྒྱུད་ཀྱི་དགོངས་པ་འགྲེལ་བའི་བསྟན་བཅོས་མང་དུ་མཛད་དོ། །སློབ་དཔོན་
ལེགས་ལྡན་འབྱེད་ནི་ཟབ་མོ་དབུ་མའི་ལམ་བཟང་གསལ་བར་མཛད་ཕྱིར་་་་་་་
འཕགས་པ་ཀླུ་སྒྲུབ་ཀྱི་སྲས་ཀྱི་ཐུ་བོའི་ཚུལ་དུ་བསམ་བཞིན་དུ་བྱོན་པ་ཞིག་སྟེ།
བདག་ཉིད་ཆེན་པོ་འདི་ནི་འཕགས་མཆོག་རབ་འབྱོར་གྱི་སྤྲུལ་པ་ཡིན་པར་་་་་
ཡོངས་སུ་གྲགས་པ་ལྟར་རོ། །སློབ་དཔོན་འདིས་འཕགས་པ་ཀླུ་སྒྲུབ་ཀྱི་ལུགས་
བཟང་གསལ་བར་བྱ་བའི་ཕྱིར། རྩ་ཤེའི་འགྲེལ་པ་ཤེས་རབ་སྒྲོན་མ་མཛད་ཅིང་།
གཞན་ཡང་བསྟན་བཅོས་མང་དུ་མཛད་ལ། ཤེས་རབ་སྒྲོན་མར་རང་རྒྱུད་པའི་
གྲུབ་མཐའ་འཆའ་བར་མཛད་པ་ནི་རྒྱལ་བའི་དགོངས་པ་འཕགས་པ་ཀླུ་སྒྲུབ་་་་
ཀྱིས་བཀྲལ་བའི་དབུ་མའི་ལྟ་བ་མཐར་ཐུག་པ་དེ་ཤིན་ཏུ་རྟོགས་དཀའ་བས་དེ་་་
རྟོགས་པའི་ཐབས་སུ་གདུལ་བྱ་རྣམས་རིམ་གྱིས་བཀྲི་བའི་ཕྱིར་ཐབས་མཁས་ཀྱིས་
མཛད་པ་ཞིག་གོ། །འཕགས་པ་ཀླུ་སྒྲུབ་ཀྱིས་འཛམ་བུའི་གླིང་དུ་ལོ་དྲུག་བརྒྱ་
བཞུགས་ནས་བསྟན་པའི་དོན་རྒྱ་ཆེར་མཛད་པས་སྐུ་ཚེའི་སྟོད་སྨད་བར་གསུམ་་
གྱི་སློབ་མ་རིམ་པ་མང་པོ་ཡོད་པ་ལས། སྐུ་ཚེའི་སྨད་ཀྱི་སློབ་མའི་གཙོ་བོ་བསྟན་
འཛིན་ཐམས་ཅད་ཀྱི་གཙུག་གི་ནོར་བུ་ལྟ་བུར་གྱུར་པ་ནི་སློབ་དཔོན་ཟླ་བ་གྲགས་
636



ཆོས་ཚན་ཉེར་དྲུག་པ། སློབ་དཔོན་ཀླུ་སྒྲུབ་གྱི་རྣམ་ཐར་བསྡུས་པ།
པ་སྟེ། སློབ་མའི་ཐ་མ་ཟླ་གྲགས་ལ། །ཆོས་ཀྱི་ཐ་མ་སྐྱེ་མེད་བསྟན། །ཅེས་
འཕགས་པ་ཀླུ་སྒྲུབ་བདེ་བ་ཅན་དུ་གཤེགས་ཁར་གསུངས་ཞེས་སྔོན་གྱི་ཆོས་་་་་་་
འབྱུང་དག་ལས་འབྱུང་བ་ལྟར་རོ། །བདག་ཉིད་ཆེན་པོ་འདིས་རྒྱལ་བའི་བསྟན་
པ་ལ་བྱ་བ་ཇི་ལྟར་མཛད་པའི་ཚུལ་ནི་ད་ལྟ་ཉིད་དུ་འཆད་པར་འགྱུར་རོ། །
འཕགས་པ་ཀླུ་སྒྲུབ་ཀྱིས་ལོ་དྲུག་བརྒྱར་བསྟན་པའི་བྱ་བ་མཛད་ནས་བདེ་བ་ཅན་
དུ་གཤེགས་ཏེ། སླར་ཡང་འཛམ་བུའི་གླིང་དུ་སྔར་གྱི་སྐུ་ལུས་དང་དབུ་འབྱར་ཏེ་
འགྲོ་བའི་དོན་རྒྱ་ཆེར་མཛད་པར་གྲགས་ཤིང་། མཐར་དང་བའི་འོད་ཅེས་བྱ་
བའི་འཇིག་རྟེན་དུ་དེ་བཞིན་གཤེགས་པ་ཡེ་ཤེས་འབྱུང་གནས་ཞེས་བྱ་བར་་་་་་་་
མངོན་པར་རྫོགས་པར་འཚང་རྒྱ་བར་གསུངས་སོ། །དེས་ན་བྱང་ཆུབ་ལམ་གྱི་
རིམ་པ་ལ་བློ་སྦྱོང་བར་འདོད་པ་རྣམས་ཀྱིས་དཔལ་མགོན་འཕགས་པ་ཀླུ་སྒྲུབ་ལ་
གསོལ་བ་འདེབས་ཤིང་སློབ་དཔོན་བདག་ཉིད་ཆེན་པོ་འདིས་ཇི་ལྟར་གསུངས་པ་
ལྟར་བཤེས་གཉེན་བསྟེན་ཚུལ་ནས་ཟུང་འཇུག་གི་བར་མདོ་སྔགས་གཉིས་ཀའི་་་
ལམ་གྱི་ལུས་ཡོངས་སུ་རྫོགས་པ་ལ་ལུང་དང་རིགས་པས་ངེས་པ་རྙེད་པར་བྱས་ལ་
བརྩོན་པ་ཆེན་པོས་ཉམས་སུ་བླང་བར་བྱའོ། །
ཞེས་པ་འདི་ནི་ཡོངས་འཛིན་ཡེ་ཤེས་རྒྱལ་མཚན་གྱིས་མཛད་པའི་ལམ་རིམ་བླ་མ་་་་་
བརྒྱུད་པའི་རྣམ་ཐར་ལས་ཁོལ་དུ་ཕྱུང་བའོ། །
637



ཆོས་ཚན་ཉེར་བདུན་པ།
༄༅། །ས་སྐྱ་ལེགས་བཤད་ཀྱི་བརྡ་དོན་འགའ་
ཞིག་བཀྲོལ་བ་ཞེས་བྱ་བ་བཞུགས་སོ། །
༄༅། །ན་མོ་གུ་རུ་མཉྫ་གྷོ་ཥཱ་ཡ། འདིར་ས་སྐྱ་ལེགས་བཤད་ནང་གི་མིང་འགའ་
ཞིག་འབྲི་བ་ནི། གཏམ་རྒྱུད་རྣམས་འགྲེལ་པ་ལས་ཤེས་པར་བྱ་ལ། མཆོད་
བརྗོད་ཀྱི་སྐབས་ཀྱི་ལྷའི་མཆོག་ནི། ལྷའི་གཙོ་བོ་ཚངས་པ་དང་། དབང་ཕྱུག་
དང་བརྒྱ་བྱིན་སོགས་དང་། ཀླུ་དབང་ནི། ཀླུའི་རྒྱལ་པོ་དགའ་བོ་དང་། ཉེ་
དགའ་དང་། འཇོག་པོ་སོགས་དང་། གྲུབ་པའི་རིག་འཛིན་ནི། ཐུན་མོང་གི་
དངོས་གྲུབ་མིག་སྨན་དང་། རལ་གྲི་དང་། སྔགས་ཀྱི་དངོས་གྲུབ་སོགས་ལ་གྲུབ་
པའི་རིག་པ་ཞེས་བྱ་ཞིང་དངོས་གྲུབ་དེ་ཐོབ་པ་ལ་གྲུབ་པའི་རིག་པ་འཛིན་པ་་་་
ཞེས་བྱའོ། །དྲང་སྲོང་ནི། རང་ངོར་ལྟ་སྒོམ་སྤྱོད་གསུམ་གྱི་ལམ་དྲང་པོར་སྒོ་
གསུམ་སྲོང་བར་བྱེད་པས་ན་དྲང་སྲོང་ཞེས་བྱ་ཞིང་། དེ་ལ་ཕྱི་རོལ་པ་དང་ནང་
བ་གཉིས་ཡོད་དོ། །དྲང་སྲོང་རྒྱས་པ་དང་། གྲོག་མཁར་པ་ནི། ཕྱི་རོལ་པའི་
དྲང་སྲོང་གི་མིང་དང་རྐང་མིག་པ་ནི། ལྷ་ཆེན་གྱིས་ལྷ་མོ་ཨུ་མའི་སྲུང་མར་
བཞག་པ་ན་དྲང་སྲོང་དེ་རྐང་པར་མིག་བབས་ཏེ་བརྟུལ་ཞུགས་བསྲུང་བས་རྐང་
མིག་པ་ཞེས་གྲགས་སོ། །གཙུག་གི་ནོར་བུ་དང་། ཞབས་ཀྱི་པདྨ་ཞེས་པ་རྣམས་
E
638



ཆོས་ཚན་ཉེར་བདུན་པ། ས་སྐྱ་ལེགས་བཤད་ཀྱི་བརྡ་བཀྲོལ།
སྤྱི་གཙུག་ནོར་བུ་དང་། ཞབས་པདྨའི་གཟུགས་སུ་བཀོད་པའི་གཟུགས་རྒྱན་
ཡིན་གྱི། ནོར་བུ་དང་པདྨ་དངོས་མ་ཡིན་ནོ། །ཁབ་ལེན་རྡོ་ནི། ལྕགས་འགུག་
བྱེད་ཀྱི་རྡོའི་མིང་ཡིན་ལ། འབྱུང་པོའི་བྱ་ནི། སྲིན་བྱའི་མིང་དུ་བཤད་དོ། །ཆུ་
དྭངས་ནོར་བུ་ནི། ཆུའི་སྙོག་པ་དྭངས་པར་བྱེད་པའི་ནོར་བུ་ཀེ་ཏ་ཀ་ཞེས་པ་
ཞིག་གི་མིང་ཡིན་ཏེ། ཀེ་ཏ་ཀ་ནི་གྲུངས་བྱེད་དམ་དྭངས་བྱེད་དུ་བསྒྱུར་རུང་ངོ་། །
ཆར་སྡོད་བྱིའུ་ནི། འགའ་ཞིག་རྨ་བྱ་དང་གོང་མོ་ལ་བཤད་པ་དང་། ལ་ལས་ཁུ་
བྱུག་ཡིན་ཟེར་བ་སོགས་ཡོད་ཀྱང་། མངོན་བརྗོད་མང་པོ་དང་རྟོགས་བརྗོད་
དཔག་བསམ་འཁྲི་ཤིང་གི་མཆན་དུ་སྤང་ལོ་ཙཱ་པས་ཁུག་རྟ་ཡིན་པར་བཤད་དེ་་་
ཁུག་རྟ་ལ་ཆར་སྡོད་བྱིའུ་དང་། ས་རངྐ་དང་། ཙ་ཏ་ཀ་དང་། ཆར་དགའ་
དང་། སྤྲིན་ལ་སློང་ཞེས་པ་སོགས་མིང་གི་རྣམ་གྲངས་མང་དུ་གསུངས་ཤིང་།
ཕལ་སྐད་ལ་ཁ་ལ་ཡུག་ཟེར་རོ། །ཡུང་ང་ནི། ཡུང་བ་སྟེ་སྒྲ་སེར་གྱི་མིང་དུ་
བཤད། ཁོང་མཛངས་ཞེས་པའི་མཛངས་པ་ནི། ཡ་རབས་དང་། མཁས་པ་
དང་བཟང་པོའི་དོན་དུ་བཤད་དོ། །གོས་སེར་ཅན་ནི་ལྷ་ཁྱབ་འཇུག་གི་མིང་
ཡིན། བལ་པོའི་སེའུ་ནི། བལ་པོའི་སེ་འབྲུ་ཡིན་པར་བཤད་དོ། །བྲིན་པ་ནི།
རྩིས་ཆེ་བའམ་རིན་ཐང་ཆེ་བ་ལ་འཇུག ཁྱུ་གཅིག་ནི། ཕྱོགས་གཅིག་པ་དང་།
ཁྱུར་ལོངས་པ་ནི། ཚོགས་ལོངས་པ་ལ་བྱའོ། །མ་ལ་ཡའི་ཙན་དན་ནི། ཙན་དན་
སྤྱིའི་མིང་དང་། གོ་ཤིནྟ་དང་། བ་ལང་མགོ་དང་། ཧ་རི་ཙན་དན་དང་།
ཙན་དན་ས་མཆོག་རྣམས་ཙན་དན་དཀར་པོའི་མིང་དུ་མངོན་བརྗོད་མཁས་པའི་
རྣ་རྒྱན་དུ་བཤད། མ་ལ་ཡ་ནི་རིའི་མིང་དང་། གོ་ཤིཅུ་བསྒྱུར་ན་ས་མཆོག་གམ་
639



སྡེ་ཚན་གསུམ་པ། ཟུར་བཀོད་ཀྱི་སྐོར།
བ་ལང་མགོ་དང་། ཧ་རི་ནི་འདིར་སྦལ་བ་སྟེ། དེའི་དབྱིབས་ཅན་གྱི་རི་བོ་ཞིག་
ལ་སྐྱེས་པས་ཧ་རི་ཙན་དན་ཞེས་བྱ་ལ། ཙན་དན་ནི་ཚིམ་བྱེད་ཅེས་པ་ཡིན་ནོ། །
ཕབ་ནི་ཆང་རྩིའི་མིང་། སྣ་མའི་མེ་ཏོག་ནི། མངོན་བརྗོད་མང་པོར་ཛ་ཏི་ཡིན་
པར་གསུངས་ལ། འགའ་ཞིག་ཏུ་སྣ་མ་ནི་ཛ་ཏི་ཡིན་པར་བཤད་པས་དེ་ལྟར་ན་
སྣ་མའི་མེ་ཏོག་ནི་ཛ་ཏིའི་མེ་ཏོག་ལ་བྱའོ། །ཆོ་རིགས་ཞེས་པའི་ཆོ་འབྲང་ནི་མའི་
རྒྱུད་པ་དང་། རིགས་ནི་ཕའི་རྒྱུད་པའམ་རིགས་ལ་བཤད། ས་ལེ་སྦྲམ་ནི།
ས་ལས་ཐོན་པའི་གསེར་རྡོག་པོ་ཆེ་ཙམ་པ་ལ་བཤད་པ་སྣང་། ཅེ་སྤྱང་ནི་སྤྱང་
ཁུའི་བྱེ་བྲག་སྟེ། སྤྱང་ཁུ་དང་འཕར་བ་གཉིས་འདུས་པ་ལས་ཅེ་སྤྱང་སྐྱེས་པར་
བཤད་ལ། ཛམ་བུ་ཀ་ཞེས་པའི་སྐད་དོད་ཅེ་སྤྱང་དང་ཝ་གཉིས་ལ་འཇུག་པས་
སྐབས་འགར་ཝ་ལའང་ཅེ་སྤྱང་ཞེས་བྱུང་ངོ༌། །འཕན་ཟེལ་ནི་ཆག་པ་དང་གས་
པ་དང་ཉམས་པ་སོགས་ལ་འཇུག་པར་བརྡ་གསར་རྙིང་དུ་བྱུང་། མགལ་དུམ་
མམ་མགལ་བ་ནི་ཤིང་ཐུར་སྣེ་མོ་མེས་ཚིག་པ་ལ་བྱའོ། །ལྕེབས་པ་ནི། རང་སྲོག་
ལ་གནོད་པ་བྱེད་པའི་མིང་སྟེ། ཐག་པས་འགག་པ་དང་། གཡང་དང་། ཆུ་
དང་མེར་མཆོངས་པ་སོགས་སོ། །མདའ་མི་སྲང་པོ་ཞེས་པ་མ་དག་མདའ་ཡི་
སྲང་པོ་ཞེས་པར་ངེས། ཞུམ་ཞིང་འཛུར་ནི། དཔའ་ཞུམ་ཞིང་གཞན་དུ་བྱོལ་
ཐབས་སམ་འཛུར་ཐབས་བྱེད་པའི་མིང་། སྟོབས་ལྡན་ནི་ལྷ་མ་ཡིན་གྱི་བདག་པོ་
ཞིག་གི་མིང་། འཇུངས་པ་ནི་ཞེན་ཆགས་ཆེ་བའམ་སེར་སྣའི་མིང་ཡིན། མ་ལི་
ག་ནི་མེ་ཏོག་དཀར་པོ་ཞིག་ཡིན་པར་བཤད་དོ། །རྩི་རྐྱང་ནི་ཕྱག་མ་བྱེད་རྒྱུའི་རྩི་
ཐོ་རྐྱང་པ་ཞེས་པའོ། །གཡུལ་ངོ་ནི་འཐབ་མོའི་སའོ། །དྲོད་ཆུང་ནི་རང་ཚོད་མི་
640



ཆོས་ཚན་ཉེར་བདུན་པ། ས་སྐྱ་ལེགས་བཤད་ཀྱི་བརྡ་བཀྲོལ།
ཤེས་པའི་མིང་སྟེ་ཚོད་བཟུང་བ་ལ་དྲོད་བཟུང་བ་ཞེས་འབྱུང་ངོ་། །སྔར་མ་ནི་
སྙིང་ཆུང་བའི་མིང་ངོ་། །གཉེན་ལ་འཁང་ནི་འཁང་ར་བྱེད་པའི་མིང་ངོ་། །སོག་
མ་ནི་གྲོ་ནས་སོགས་ཀྱི་རྩྭ་མ་བཅགས་པ་དང་། ཤ་སྦྲང་ནི་ནགས་སྦྲང་། ཀུ་མུ་
ད་ནི་བསྒྱུར་ན་ས་དགའ་འམ་ས་མོས་ཞེས་པ་ཡིན་ཏེ། ཨུཏྤལ་དཀར་པོའི་མིང་
ཡིན། པདྨ་ནི་བསྒྱུར་ན་ཆུ་སྟེང་འཕྱོ་དང་། ཨུཏྤལ་ནི་སྟེང་འཐུང་ཞེས་པར་
མངོན་བརྗོད་ཀྱི་འགྲེལ་པ་སོགས་སུ་བྱུང་བས་སོ། །སྦྲུམ་པ་ནི། མངལ་ཆགས་པ།
ཟོན་བྱེད་པ་ནི་སེམས་ཆུང་བྱས་པའི་མིང་། གངྒཱ་ནི་བསྒྱུར་ན་འགྲོ་ལྡན་མ་ཞེས་
པ་ཡིན། བསྙེན་པ་ནི་ཉེ་བ་ཞེས་པའི་བརྡ་རྙིང་། འབྲིད་པ་ནི་བསླུ་བའམ་མགོ་
ཡོག་པ། ཚུལ་གཟོབ་ནི་ཚུལ་འཆོས་པ། ངོ་སོར་འཁྱེར་བ་ནི་ངོམ་ངོམ་བྱས་པའི་
མིང་། ཀཉྩའི་ཡུལ་ཞེས་པའི་ཀཉྩི་ནི་གསལ་བ་འཛིན་ཞེས་པའོ། །ཕོལ་མིག་ནི་
རྨ་ཞིག་གི་མིང་། གྲུམ་པ་ནི་ཞིག་པ་དང་གས་པ་སོགས་ལ་འཇུག །མཆིལ་བ་ནི་
ཙ་ཏ་ཀ་ཞེས་པ་སྟེ་གྲོང་གི་བྱིའུའི་མིང་ཡིན་པར་མངོན་བརྗོད་རྩ་འགྲེལ་དུ་བཤད་
དོ། །གཟུ་ལུམས་ནི་རང་བཟོའམ་རང་འདོད། སྤྱི་བརྟོལ་ནི་ལོག་པར་སྤོབས་པ་
དང་སྙིང་ཁམས་ཆེ་བ་སོགས་ལ་འཇུག མཆིང་བུ་ནི་དབྱིབས་དང་མདོག་ལེགས་
ཀྱང་རིན་ཐང་མེད་པའི་རྡོ་ཞིག་གོ །ལྤགས་བྱིའུ་ནི་ཕ་ཝང་གི་མིང་སྟེ་ཡུལ་སྐད་
ལ་ཕང་ཕང་གི་ཞེས་པའི་བྱ་དེའོ། །བརྐམ་ཆགས་ཅན་ནི་འདོད་ཞེན་ཅན། །
གཟེབ་ནི་སྐབས་འདིར་བྱ་དང་བྱིའུ་བསྐོར་རྒྱུའི་ཤིང་གི་དྲ་མིག་ཅན་གྱི་སྣོད་ཀྱི་
མིང་ལ་བྱའོ། །འཁྲི་ཤིང་ནི་རང་སྟོབས་ཀྱིས་གྱེན་དུ་སྐྱེ་མི་ནུས་པར་ལྗོན་ཤིང་
སོགས་གཞན་ལ་བརྟེན་ན་གྱེན་དུ་འགྲོ་ནུས་པའི་ཤིང་ཞིག་ཡིན། དམུས་ལོང་ནི་
641



སྡེ་ཚན་གསུམ་པ། ཟུར་བཀོད་ཀྱི་སྐོར།
སྐྱེས་དུས་ནས་མིག་མེད་པ་ལ་འགའ་ཞིག་ཏུ་བཤད། གོ་ཊའི་རྒྱལ་པོ་ནི། རྒྱུ་
གར་ཤར་ཕྱོགས་བྷཾ་ག་ལའི་ཡུལ་གོ་རཱི་དང་གོ་ཊ་ཞེས་འབྱུང་བས་གོ་རཱི་དང་གོ་ཊཱ་
ནི་དཀར་མོ་ཟེར་བ་ཡིན་པས་ཡུལ་དེའི་རྒྱལ་པོ་ཞིག་གི་མིང་ཡིན་ནམ། སོར་མོའི་
ཕྲེང་བའི་མིང་བཟུང་ན། །ལོག་འདྲེན་ཕལ་གྱིས་བསྲུང་བར་བཤད། །ཅེས་པ་
སོར་ཕྲེང་ཅན་གྱིས་མི་དགུ་བརྒྱ་དང་གོ་དགུ་བསད་པའི་ཚེ་དེའི་མིང་ཐོས་པ་ཙམ་
གྱིས་སྲོག་ཆགས་ཐམས་ཅད་སྐྲག་ནས་སྦྲུམ་མ་རྣམས་ཀྱང་བུ་བཙའ་བར་མི་ནུས་
པར་གསུངས་པས་དེ་ཡིན་ནམ་སྙམ། བྱ་རྒོད་འཕྱི་བ་ཁུར་བ་ནི་ལས་དབང་གིས་
བྱ་རྒོད་ཀྱིས་འཕྱི་བ་གང་དུ་འགྲོ་འདོད་པ་དེར་ཁུར་ཏེ་བསྐུལ་བ་དང་། ཆུ་སྲམ་
གྱིས་ཀྱང་སྔོན་གྱི་ལས་འབྲེལ་གྱིས་ཆུ་ནང་ནས་ཉ་མང་པོ་བཏོན་ཏེ་འུག་པ་ལ་་་་
སྦྱིན་པར་བཤད་དོ། །ཆས་གཟོབ་ནི་གོས་རྒྱན་གྱིས་བརྒྱན་པའམ།། ཡང་ན་
སྐབས་འདིར་དགོས་མེད་ཀྱི་ཆ་རྐྱེན་ནམ་ཡོ་བྱད་མང་པོ་གཟབ་གཟབ་བྱས་ཏེ་་་་
བསྒྲིགས་པ་ལ་བྱེད་དམ་སྙམ། མི་ལྕོགས་ནི་མི་ནུས། ཀཽ་ཤུ་ཀའི་མེ་ཏོག་སྟེ་ཀེ་ཤུ་
ཀ་ནི་བསྒྱུར་ན་ནེ་ཙོའམ་ཅི་ཡིན་ཏེ། ཀཾ་ཤུ་ཀ་དང་པཱལ་ཤ་སོགས་རྒྱ་སྐྱེགས་ཀྱི་
ཤིང་གི་མིང་ཡིན་ལ་དེ་ནི་ལོ་མ་ནི་ལྗང་ཁུ་དང་འབྲས་བུ་མེ་ཏོག་རྣམས་དམར་པོ་
ཡིན་པར་མངོན་བརྗོད་དག་ལས་བྱུང་ངོ་། །ཏ་ཊི་བྷ་ནི་བྱ་ཏྲི་ཏྲི་ཞེས་པའི་ཚང་
རྒྱ་མཚོའི་འགྲམ་ན་ཡོད་པ་རྒྱ་མཚོའི་རླབས་ཀྱིས་ཚང་དང་སྒོ་ང་རྒྱ་མཚོའི་ནང་དུ་
ཁྱེར་རོ། །དེར་བྱ་དེས་རྒྱ་མཚོ་ཟད་པར་འདོད་ནས་གཤོག་པས་རྒྱ་མཚོའི་ཆུ་
ཕྱིར་འབོ་བས། དྲང་སྲོང་ཞིག་ན་རེ་དུད་འགྲོ་མཐུ་ཆུང་བ་རྒྱ་མཚོ་ལ་ཅི་བྱར་
ཡོང་ཞེས་ཁྲེལ་རྒོད་བྱས་པ་ལ། བྱ་ཁྱུང་དེ་ན་ཡོད་པ་ཐོས་ནས་ཁྲོས་ཏེ་གཤོག་པ་
642



ཆོས་ཚན་ཉེར་བདུན་པ། ས་སྐྱ་ལེགས་བཤད་ཀྱི་བརྡ་བཀྲོལ།
གཅིག་གིས་རྒྱ་མཚོ་བཀབ། གཅིག་ནམ་མཁའ་ལ་འཕྱར་བས་ཀླུ་རྣམས་སྐྲག་སྟེ།
ཚང་དང་སྒོ་ང་དེ་མ་ཐག་ཕྱིར་བཏོན་ཏེ་བཏང་ངོ་ཞེས་གྲགས་པས་བྱ་ཏྲི་ཏྲི་ཞེས་
པ་དེང་སང་ཡུལ་སྐད་ལ་བྱ་དྲུ་དྲུ་ཞེས་པ་ཆེ་ཆུང་ཕུག་རོན་ཙམ་མདོག་སྐྱ་བོ་ཞིག་
ཡོད་པ་དེ་ཡིན་ནམ་སྙམ། ཕུང་ཀྲོལ་ནི་ཕུང་བྱེད་དམ་ཉེས་པའི་མིང་། ཐི་བ་ནི་
ཕུག་རོན་གྱི་མིང་ཡིན་པར་སྐབས་འགར་བཤད། ཆུ་སྐྱུར་ནི་ཆུ་བྱ་ཞིག་གི་མིང་
དང་། བྱི་ལ་ནི་དེང་སང་ཡུལ་ཕྱོགས་འདིར་ལིའུ་ཞེས་པ་དེ་དང་། དེས་པ་ནི་
རྒྱུད་འཇམ་པ་དང་དུལ་བ་སོགས་ལ་འཇུག་གོ །མཆིལ་བའི་ཤ་ལ་ཆགས་པ་ཞེས་
པའི་མཆིལ་བ་ནི་ལྕགས་ཀྱུའི་བརྡ་རྙིང་ཡིན། འབོད་གྲོགས་ནི་སྲིན་པོ་སྤྱིའི་མིང་
དང་། འབོད་གྲོགས་ལངྐ་ནི་སྲིན་པོའི་རྒྱལ་པོ་ལངྐ་མགྲིན་བཅུ་པའི་མིང་སྟེ་དེ་
ནི་རྒྱལ་པོ་རཱ་མ་ཎའི་བཙུན་མོ་འཕྲོག་པའི་ལེ་ལན་གྱིས་བསད་པར་གྲགས་སོ། །
དཔྱ་བ་ནི་ཁྲལ་གྱི་མིང་། སཱ་ལའི་ཤིང་ནི་སྤོས་དཀར་ཤིང་གི་མིང་། ཡུར་བ་ཆུང་
ངུའི་རྗེས་ཞུགས་ནས། །འོད་པ་ཆེན་པོ་མ་མཐོང་ངོ༌། །ཞེས་པའི་འོད་པ་ནི་ཆུ་
ཀླུང་ལ་འཇུག་གམ་སྙམ་སླར་དཔྱད། དགྲ་བོ་བྱམས་ཀྱང་འཁུ་མི་བྱ་ནི། ཡིད་
བརྟན་མི་བྱ་ཞེས་པ་ཡིན་པར་སེམས། གཉའ་སྐྱི་ནི་གཡར་བ་དང་སྐྱི་བ་ཞེས་
པའོ། །གུད་ན་མེད་ནི་གཞན་ན་མེད་དང་ལོགས་ན་མེད་ཅེས་པ་ཡིན། ཚིག་ལ་
དྲོན་འཇུག་པ་ནི་ཚིག་ལ་གཡོ་འཇུག་པ་ལ་བྱའོ། །ད་གདོད་ནི་ད་ནས་ནམ་ཞིག་
ནའམ་བར་ཞིག་ན་ཞེས་པ་ལ་འཇུག་གོ །ཡན་ལག་བརྒྱད་ལྡན་གྱི་ཆུ་ནི་བསིལ་
བ་ཞིམ་པ་ཡང་བ་འཇམ་པ་དྭངས་པ་དྲི་མ་མེད་པ། འཐུང་ན་ལྟོ་བ་ལ་མི་གནོད་
པ། འཐུང་ན་མགྲིན་པ་ལ་མི་གནོད་པ་སྟེ་བརྒྱད་དོ། །ནོར་ལ་རྔམས་པ་ནི་ནོར་
643



སྡེ་ཚན་གསུམ་པ། ཟུར་བཀོད་ཀྱི་སྐོར།
-
ལ་འདོད་ཧམ་ཆེ་བའི་མིང་། སུག་སྦྱིན་ནི་ལག་པས་སྦྱིན་པ་ཞེས་པ་ཡིན་ནམ།
སྲོག་ལ་སྡོད་པ་ནི་སྲོག་དང་སྦྲེལ་བ་ཞེས་པའི་དོན། བཅོམ་བསྐྱུངས་ནི་འཇིགས་ ་
ནས་སྐད་ཆུང་ངུར་སྨྲ་བའམ་ཁ་རོག་འདུག་པ་ཞེས་ལི་ཤིའི་གུར་ཁང་དུ་བྱུང་།
རྟུལ་བ་ནི་བརྩོན་པའམ། ཡང་ན་བྱ་བ་རྣམས་བསྡུས་པ་ལ་འཇུག་པས་ལས་འཕྲོ་
རྣམས་བསྡུས་ལ་གྱིས་ཞེས་པའི་དོན། ཁ་བླན་ཏེ་ནི་ཁ་འཐེན་ཏེ་ཞེས་པར་འཇུག
མཛད་བྱང་གི་སྐབས་ལྗོངས་ནི་མི་རིགས་བཞི་གནས་པའི་ཕྱོགས་ལ་ལྗོངས་ཞེས་་
བཤད་ལ། བྱང་ཆུབ་ཀྱི་སྙིང་པོ་ལ་གཉིས་ལས་རྟོགས་པ་བྱང་ཆུབ་ཀྱི་སྙིང་པོ་ནི་
ཡེ་ཤེས་ཆོས་ཀྱི་སྐུའམ་ཐམས་ཅད་མཁྱེན་པའི་ཡེ་ཤེས་ལ་བྱ་ཞིང་། གནས་བྱང་
ཆུབ་ཀྱི་སྙིང་པོ་ལ་འོག་མིན་དང་རྡོ་རྗེའི་གདན་ལྟ་བུ་འཇོག དཔག་ཚད་བརྒྱ་
བརྒྱ་ཞེས་པ་འདི་བརྒྱད་བརྒྱ་ཡིན་ནམ་སྙམ། ཛ་ཡནྟ་ནི་རྒྱལ་བར་གྱུར་ཅིག་ཅེས་
པའོ། །
འདི་ཡང་དབྱངས་ཅན་དགའ་བློས་བྲིས་པའོ། །
644



ཆོས་ཚན་ཉེར་བརྒྱད་པ།
༄༅། །ཤིང་གི་བསྟན་བཅོས་ཀྱི་བརྡ་དོན་
འགའ་ཞིག་བཀྲོལ་བ་ཞེས་
བྱ་བ་བཞུགས་སོ། །
༄༅། །མཁས་གྲུབ་ཆེན་པོ་རྗེ་གུང་ཐང་རིན་པོ་ཆེས་མཛད་པའི་ཤིང་གི་བསྟན་
བཅོས་ཀྱི་བརྡ་དོན་གོ་དཀའ་བ་འགའ་ཞིག་དཀྲོལ་བ་ལ། ནགས་ཀླུང་སྡུག་པོའི་
དོ་ར་རུ། །ཞེས་པའི་སྡུག་པོ་ནི་ཡིག་སྐྱོན་ཏེ། སྡུག་པོ་ཞེས་པ་སྟེ་འཐུག་པོའི་
མིང་ཡིན། དོ་ར་ནི། གར་བྱེད་པའི་ས་གཞིའམ་གནས་ཀྱི་མིང་དང༌། ར་བ་
དང་དགའ་ཚལ་སོགས་ལའང་འཇུག་གམ་སྙམ། བསྙིལ་བ་ནི། བབས་པ་དང༌།
ལྷུང་བ་དང༌། འགྱེལ་བ་དང་། བསྐྲད་པ་སོགས་མང་པོར་འཇུག་པ་ལས་སྐབས་
འདིར་བབས་པའི་དོན་ཡིན། རྐང་འཐུང་ནི་ལྗོན་ཤིང་གི་མིང་ཡིན་ཏེ། རྐང་
པའམ་རྩ་བས་ཆུ་འཐུང་བ་ལྟ་བུར་འགྱུར་པས་རྐང་འཐུང་ཞེས་མིང་བཏགས་སོ། །
གཟེགས་མ་ནི། ཆ་ཤས་དང་། ཐིགས་པ་དང་། ཉག་མ་སོགས་ལ་འཇུག་གོ །
ཙན་དན་ས་མཆོག་ནི། ཙན་དན་དཀར་པོའི་མིང་དུ་མདོན་བརྗོད་ལས་བཤད་
ལ། ཙན་དན་ནི་རྒྱ་གར་སྐད་དེ། བོད་དུ་བསྒྱུར་ན་དབང་པོ་ཚིམ་པར་བྱེད་
645



སྡེ་ཚན་གསུམ་པ། ཟུར་བཀོད་ཀྱི་སྐོར།
པས་ན་ཚིམ་བྱེད་ཅེས་པ་ཡིན་པར་གསུངས་སོ། །ཨ་སྨྲ་ནི་ས་མགོ་མི་དགོས་ཨ་མ་
ཞེས་པ་ཤིང་ཐོག་གི་མིང་ཡིན་ཏེ། ཨ་མྲའི་འབྲས་བུ་དང་ཤིང་ཐོག་ཨམ་ནི།
དེང་སང་ཡུལ་ཕྱོགས་འདིར་གྲགས་པ་རྒྱ་ནག་གི་སྐད་ལ་ཚི་ཛི་ཟེར་བའི་ཤིང་ཐོག་
རོ་མངར་བ་ཞིག་ཡོད་པ་དེ་ཡིན་ཟེར། ཨེ་རན་ད་ནི་ཨེ་རཎཱ་ཞེས་པ་ཡིན་ཏེ།
མངོན་བརྗོད་མཁས་པའི་རྣ་རྒྱན་ལས། འབྲས་བུ་སྨིན་མཐར་འཇིག་པའི་ཤིང་། །
ཆུ་ཤིང་སྨྱུག་མ་ཨེ་རཎྜ། །ཞེས་ཤིང་དེ་གསུམ་པོ་འབྲས་བུ་སྨིན་ན་འཇིག་པར་
བཤད་ལ། ཡང་ཨེ་རཎྜ་ནི་གླང་པོའི་རྣ་བ་ཞེས་པ་སྙིང་བོ་མེད་བའི་ཤིང་གཅིག་
ལ་བཤད། མངོན་བརྗོད་ནོར་བུའི་ཕྲེང་བ་ཞ་ལུ་ལོ་ཆེན་གྱིས་བསྒྱུར་བ་ལས་ཨེ་
རཎྜ་ཞེས་པ་ལ་མཆན་དུ་ཆུ་ཤིང་ཞེས་འབྱུང་། སྨན་གཞུང་འགའ་ཞིག་ལས།
དན་རོག་གི་ཤིང་ལ་ཨེ་རཎྜ་ཞེས་བཤད་ཅིང་། དན་རོག་ནི་རྒྱ་ནག་གི་སྐད་ལ་བཱ་
དོའུ་ཟེར་བ་དེ་ཡིན། ཡང་ལ་ལར། འོམ་ནག་ལ་འབྲས་བུ་མེད་ཤིང་དང་། ཆུ་
ཤིང་ཞེས་བཤད་དོ། །ཆུ་ཤིང་ནི་སྨྱུག་མ་ཡིན་ཟེར་མཁན་མང་ངོ༌། །ཨེ་རཎྜ་དང་། །
ཆུ་ཤིང་དང་། སྨྱུག་མ་རྣམས་འབྲས་བུ་སྨིན་ན་སྐམ་པའི་རྟགས་སུ་བཤད་དོ། །
བྲལ་བ་ནི་ལྷུང་བའི་མིང་ངོ་། །འཁོར་མོ་དང་ཁོར་ཡུག་ནི་རྒྱུན་ཆད་མེད་པའི་
དོན་ལ་འཇུག ཡང་ཁོར་ཡུག་ནི་མཐའ་ནས་ཡོངས་སུ་བསྐོར་བ་ལའང་འཇུག་
གོ །ཀྱེ་མ་ནི། ངོ་མཚར་བ་དང་། ཞུམ་པ་དང་། སྨད་པ་སོགས་ལ་འཇུག་
པས་འདིར་སྨད་པའི་དོན་ནོ། །ཏ་ལའི་ཤིང་ནི་རྒྱ་གར་ན་ཡོད་ཅིང་ལོ་མ་ལ་ཡི་
གེ་འབྲི་ཆོག་པ་ཞིག་གོ །རྒྱ་གྲོ་ཏ་ནི། ནྱ་གྲོ་དྷ་ཞེས་པ་སྟེ། རྒྱ་གྲོདྷ་དང་། རྐང་
མང་དང༌། པ་ཊ་རྣམས་མིང་གི་རྣམ་གྲངས་སུ་བཤད་ལ། དེའི་ས་བོན་ནི་
646



ཆོས་ཚན་ཉེར་བརྒྱད་པ། ཤིང་གི་བསྟན་བཅོས་ཀྱི་བརྡ་བཀྲོལ།
ཡུངས་ཀར་གྱི་བཞི་ཆ་ཙམ་ཡོད་པ་ལ་ལོ་རེ་ལ་ཡལ་ག་རྒྱང་གྲགས་ཙམ་དུ་ཁྱབ་་་་
པར་སྐྱེ་བར་བཤད་པས་ཤིན་ཏུ་འཕེལ་ཆེ་བའི་ཤིང་ཞིག་གོ །ཏིག་ཏ་ནི་རོ་ཤིན་
ཏུ་ཁ་བའི་ཤིང་ཞིག་གོ །ལྕམ་ནི་སྐབས་འདིར་དྲབ་དང་དྲལ་མ་ནི་ལྕམ་གྱི་སྟེང་
ནས་འགེབ་རྒྱུའི་དེང་སང་ཤག་ཟེར་བ་དེ་ལ་བྱའོ། །ལྡིང་ཁང་ནི་ཁང་པ་བྱ་
འདབ་ཅན་གྱི་མིང་ཡིན། ཛན་དུའི་ས་བོན་ནི། ཛཅུ་ཕ་ལ་ཞེས་པ་ཨུ་དུམྦརའི་
མིང་སྟེ། ཨུ་དུམྦྷར་ནི་བདུད་འཇོམས་ཞེས་པ་སྟེ། དེའི་མེ་ཏོག་ཁྱད་པར་བ་ནི་
སངས་རྒྱས་འཇིག་རྟེན་དུ་བྱོན་པའི་ཚེ་འབྱུང་ཞིང་ཚད་ཤིང་རྟའི་འཕང་ལོ་ཙམ་
དང་དྲི་དཔག་ཚད་ཀྱི་བར་དུ་ཁྱབ་པ་ཤིན་ཏུ་དཀོན་པ་ཞིག་ཡིན་པར་རྟོགས་་་་་
བརྗོད་བརྒྱ་པ་སོགས་ལས་གསུངས་སོ། །དཔག་བསམ་ཤིང་ནི། ཀལྤ་བྲྀཀྵ་ཞེས་
བྱ་བ་ལྷ་ཡུལ་ན་ཡོད་ཅིང་གནས་སྐབས་ཀྱི་དགོས་འདོད་ཐམས་ཅད་སྩོལ་ནུས་པ་
ཞིག་གོ །སྤ་བ་ནི་བརྡ་རྙིང་སྟེ། མཛེས་པའམ་བྱིན་ཆགས་པའི་མིང་ངོ༌། །
འཇུང་མེད་ནི། འཇུངས་པ་མེད་པ་ཞེས་པ་སྟེ། འཇུངས་པ་སེར་སྣ་དང་ཞེན་
ཆགས་ཆེ་བ་ལ་འཇུག་པས་དེ་མེད་པའོ། །གཡུར་ཟ་ནི། རྒྱས་པ་དང་ལེགས་
པར་སྨིན་པ་སོགས་ལ་འཇུག་གོ །ཡང་ཤིང་སོགས་ལོ་འབྲས་ཕྱུག་པའམ་རྒྱས་
པའི་དོན་ལ་གཡུར་ཟ་ཞེས་བཤད་དོ། །ཉག་གཅིག་ནི་གཅིག་ཁོ་ནའི་དོན་དང་།
སྐབས་འགར་རྡོག་པོ་གཅིག་ལའང་འཇུག མགོ་ལྕོག་ལྡེམ་ནི། མེ་ཏོག་དང་
འབྲས་བུ་སོགས་མགོ་ལྡེམ་ལྡེམ་བྱེད་པའི་མིང་དང་། སྐབས་འགར་མགོ་ལྕོག་ནི་
ཐོག་གུའམ་འབྲས་བུ་ལའང་འཇུག གཡུལ་གྱི་ངོ་ནི་འཐབ་མོའི་ས་ལ་བྱའོ། །ཉི་
ཚེ་ནི་ཕྱོགས་རེ་བའི་མིང་། ཀྱེ་ཧུད་ནི། ཉམ་ཐག་པ་དང་། ཡ་ང་བ་དང་།
647



སྡེ་ཚན་གསུམ་པ། ཟུར་བཀོད་ཀྱི་སྐོར།
--
-
-
སྨད་པ་སོགས་ལས་འདིར་སྨད་པའི་དོན་དང་། ཧ་རི་ཙན་དན་ཡང་ཙན་དན་
དཀར་པོའི་མིང་དུ་མངོན་བརྗོད་དུ་བྱུང་། བཻ་ཌཱུར་ནི། བི་ཌུརྱ་སྟེ་བསྒྱུར་ན་
རིན་པོ་ཆེ་ཤིན་ཏུ་དྭངས་པ་ཞེས་པ་ཡིན་ལ། འདི་ལ་དཀར་སེར་སྔོ་གསུམ་ཡོད་
པའི་སྔ་མ་སྔ་མ་མཆོག་ཏུ་གསུང་། ལ་ལས་ནག་པོའང་ཡོད་ཟེར། སྐྱེ་དགུ་ནི།
རིན་ཆེན་ཕྲེང་བའི་དར་ཊིཀ་ཏུ་ཕུང་པོ་ལྔ་དང་འབྱུང་བ་བཞི་བཅས་ཆོས་དགུ་ལ་
བཏགས་པའི་གང་ཟག་ལ་སྐྱེ་དགུ་ཞེས་གསུངས་པ་དང་། པཎ་ཆེན་བློ་བཟང་
ཆོས་ཀྱི་རྒྱལ་མཚན་གྱིས། འདོད་ཁམས་ནས་ཤི་འཕོས་ཏེ་འདོད་ཁམས་དང་།
གཟུགས་ཁམས་དང་། གཟུགས་མེད་ཁམས་སུ་སྐྱེ་བ་གསུམ་དང་། གཟུགས་
དང་གཟུགས་མེད་ཁམས་གཉིས་ལའང་དེ་ལྟར་སྦྱར་བས་དགུ་ལ་སྐྱེ་དགུ་ཞེས་པ་
ཡིན་པར་གསུངས་ལ། འགའ་ཞིག་གིས་གྲངས་ཀྱི་དགུ་མ་ཡིན་པས་སྐྱེ་རྒུ་ཞེས་ར་
མགོ་ཅན་ཡིན་ཟེར་བ་སོགས་བཤད་ཚུལ་མང་ངོ་། །ས་རྒ་ནི་ལེའུ་དང་རབ་བྱེད་
ཀྱི་མིང་ཡིན་ནོ། །རྣ་བ་བརླག་ཏེ་ཉོན་ནི། བརླག་ཅེས་པ་ཡི་གེ་མ་དག །རྣ་བ་
བླགས་ཏེ་ཉོན་ཞེས་པ་ཡིན་ཏེ། རྣ་བ་བླགས་ཞེས་པ་རྣ་བ་གཏོད་ཅེས་པའི་བརྡ་
རྙིང་ཡིན། མ་ལ་ཡར་སྐྱེས་ནི། ཙན་དན་སྤྱིའི་མིང་ཡིན་ཏེ། རི་བོ་མ་ལ་ཡ་ལས་
སྐྱེས་པའི་ཙན་དན་ལ་གནས་ཀྱི་སྒོ་ནས་མིང་བཏགས་པའོ། །དྲི་བསུང་ནི་དྲི་
བཟང་དང་། ཆབ་འབངས་ནི་མངའ་འབངས་ཀྱི་མིང་། འཁྲི་ཤིང་ནི། ཤིང་གི་
རྩ་བ་ལྟར་ཤིན་ཏུ་མཉེན་པ་ས་ལ་ཉལ་ནས་སྐྱེས་ཤིང༌། ཤིང་གཞན་ལ་བརྟེན་ན་
དེ་ལ་འཁྲིལ་ནས་གྱེན་དུ་བསླང་ནུས་པ་ཞིག་སྟེ། སྦོམ་ཕྲ་མཐེབ་སོར་ཙམ་པ་
སོགས་སྣ་ཚོགས་ཡོད་པར་སྣང་། དགུང་ནི་གནམ་དང་མཚན་མོ་གཉིས་ལ་
648



ཆོས་ཚན་ཉེར་བརྒྱད་པ། ཤིང་གི་བསྟན་བཅོས་ཀྱི་བརྡ་བཀྲོལ།
འཇུག་པ་དང་། བསྙེགས་ནི་རེག་པ་དང་རྗེས་འདེད་པ་སོགས་ལ་འཇུག་ཕྱིར་
དགུང་ལ་བསྙེགས་ནི། གནམ་ལ་རེག་ཅེས་ཉམས་དོད་པའོ། །སྒྲ་མ་ར་ཞེས་པ་
ཡི་གེ་མ་དག་སྟེ། བྷ་མ་ར་ནི་བུང་བའི་མིང་ཡིན་ཏེ། སྐད་དོད་ལྟར་ན་འཁོར་
སྒྲོག་གམ་འཁོར་འགྲོ་ཞེས་པ་ཡིན། ཙུ་ཏའི་ཤིང་ནི། ཙུ་ཏ་ཞེས་རིང་ཆ་ཡོད་ལ།
དེ་ནི་བོད་སྐད་དུ་བསྒྱུར་ན་འཛག་བྱེད་ཅེས་འགྲེལ་པ་འདོད་འཇོ་ལས་བཤད་་་་
པས་ཨ་མ་དང་། ཙུ་ཏ་སོགས་མིང་གི་རྣམ་གྲངས་སུ་མངོན་བརྗོད་འཆི་མེད་
མཛོད་སོགས་མང་པོར་གསུངས། ཨ་གར་ནི་ཨ་ཀ་རུའི་མིང་ངོ་། །བྲིན་པ་ནི་
རྩིས་ཆེ་བ་དང་མཐོང་ཆེ་བ་ལ་བྱའོ། །གཤོང་ནི་འོབས་ལྟ་བུ་ས་དམའ་བའི་མིང་།
མཆེད་པ་ནི་རྒྱས་པ་དང་འཕེལ་བ་སོགས་ལ་འཇུག གཙུབས་ཤིང་ནི། ཤིང་
ཤིན་ཏུ་མཁྲེགས་པ་རྒྱ་གར་ན་ཡུན་རིང་དུ་ཕན་ཚུན་བརྡར་ནས་མེ་ལེན་པའི་ཤིང་
ཞིག་གོ །འོད་མ་ནི། མངོན་བརྗོད་ལས། འོད་མ་དང་། སྨྱུག་རྒོད་དང་། །
ཚིགས་བརྒྱ་པ་རྣམས་མིང་གི་རྣམ་གྲངས་སུ་བཤད་པས། སྨྱུག་མ་ལྟར་ཚིགས་
མང་པོ་ཡོད་པའི་ཤིང་ཞིག་ཡིན་ལ། གནམ་རུ་ནི་གཞུ་དང་། ཉག་ཕྲན་ནི་
མདའི་མིང་ཡིན་ནོ། །ས་ཧ་ཀཱ་རཿནི། བོད་སྐད་དུ་ལྷན་ཅིག་བྱེད་པ་ཞེས་པ་
ཡིན་ཏེ། དེ་ནི་ཨ་མ་ཁྱད་པར་ཅན་གྱི་མིང་ཡིན། ཨ་མྲའི་སྡོང་པོ་ལ་འོ་མའི་ཆུ་
དྲངས་ནས་སྐྱེད་བསྲིངས་པ་ལས་ཨ་མྲའི་འབྲས་བུ་དྲི་ཞིམ་ལ་ཁྱད་པར་དུ་་་་་་
འཕགས་པ་ཞིག་འབྱུང་བ་ལ་ས་ཧ་ཀཱ་རཿཞེས་མངོན་བརྗོད་འགའ་ཞིག་ལས་་་་
བཤད་དོ། །སྨིག་མ་ནི་སྨྱུག་མའི་མིང་སྟེ། སྨྱུག་མ་འབྲས་བུ་ཆགས་ན་སྐམ་པའི་
རྟགས་སུ་བཤད་པས་སོ། །དོན་མཐུན་ནི་ཚོང་བའི་མིང་ངོ༌། །གྱོད་བརྡལ་ནི་
649



སྡེ་ཚན་གསུམ་པ། ཟུར་བཀོད་ཀྱི་སྐོར།
གྱོད་བྱས་པའི་མིང་དང༌། ལོ་མ་འཁུམས་པ་ནི་ལོ་མ་འདུས་པའི་དོན་ནོ། །ཚང་
མང་ནི་མེ་ཁང་གི་མིང་ཡིན། འཇིལ་བ་ནི་ཆག་པ་དང་ཉམས་པ་དང་འཇོམས་
པ་སོགས་ལས་འདིར་ཆག་པའི་དོན་ནོ། །ལྡེམ་པོ་ནི་འཁྱོག་པོ་དང་དྲང་པོ་མ་
ཡིན་པ་ལ་བྱེད། ཕུང་ཁྲོལ་ནི་ཕུང་བྱེད་དང་རྩོད་གླེང་དང་ཉེས་པ་སོགས་ལ་
བྱའོ། །ཉི་ཟླས་མི་ཕྱེ་མྱ་ངན་མེད། །ན་ཆུང་རྐང་གདུབ་རེག་པས་འབྱེད། །ཅེས་
པ་ནི། ཤིང་མྱ་ངན་མེད་ནི་ཤིང་ཨ་ཤོ་ཀ་ཞེས་པ་ཡིན་ཏེ། ཤིང་དེའི་མེ་ཏོག་ནི་
ཉི་མ་དང་ཟླ་བའི་འོད་ཕོག་པས་ཕྱེ་མི་ནུས་ལ་ན་ཆུང་མའི་རྐང་པས་རེག་ན་ཁ་་་
འབྱེད་པར་བཤད་དོ། །དེ་ཡང་ལྷ་དབང་ཕྱུག་ཆེན་པོ་ཆུང་མ་མི་འདོད་པར་
ཤིང་ཞིག་གི་དྲུང་དུ་དཀའ་བ་སྤྱད་པ་ན་ལྷ་མོ་གོ་རཱིའི་བསམ་པ་རྫོགས་པས་ན་་་་
ཤིང་དེ་ལ་མྱ་ངན་མེད་ཅེས་མིང་བཏགས་སོ། །འོ་མའི་རྒྱ་མཚོ་ནི། འཇིག་རྟེན་
ན་རྒྱ་མཚོ་ཆེན་པོ་ལ་འོ་མའི་རྒྱ་མཚོར་གྲགས་པས་རྒྱ་མཚོའི་མིང་དང་།
དབྱངས་ལྡན་ནི་དབྱངས་ཅན་མ་དང༌། ངང་མོ་ནི་ངང་པ་མོ་སྟེ། དབྱངས་ཅན་
མ་ངང་པ་མོའི་གཟུགས་སུ་བཀོད་པའི་གཟུགས་ཅན་གྱི་རྒྱན་ཡིན་ནོ། །འཛིན་མ་
ནི་ས་གཞིའི་མིང་ཡིན། པཎྜི་ཏ་ནི་རྒྱ་སྐད་དེ་བསྒྱུར་ན་མཁས་པའམ་ལྔ་རིག་
ཅེས་པ་ཡིན་པར་གསུངས། མཁྱུད་གང་ཞེས་པ་ནི། མཁྱིད་གང་ཞེས་པ་ཡིན་ཏེ།
ཁུ་ཚུར་བཅངས་པའི་སྟེང་དུ་མཐེ་བོང་བགྲད་དེ་བཞག་པ་ལ་འཁྱིད་ཅེས་བྱ་སྟེ་་་
སོར་བདུན་དང༌། མཐེ་བོང་གི་རྐེད་ཚིགས་ཡན་ལ་མཚོན་ཞེས་བྱ་སྟེ་དོན་ལ་
སོར་དོ་ཡིན་ཞེས་སྨན་གྱི་བྱང་ཁོག་ལུས་ཐིག་གི་སྐབས་སུ་བཤད་དོ། །ཟླ་ཤེལ་ནི་
ནོར་བུ་ཆུ་ཤེལ་དང་། ཟླ་བའི་དཀྱིལ་འཁོར་གཉིས་ལ་འཇུག་པ་ལས་འདིར་ཟླ་
650



ཆོས་ཚན་ཉེར་བརྒྱད་པ། ཤིང་གི་བསྟན་བཅོས་ཀྱི་བརྡ་བཀྲོལ།
-
-
བའི་དཀྱིལ་འཁོར་ལ་བྱའོ། །
འདི་ཡང་དབྱངས་ཅན་དགའ་བློས་བྲིས་པའོ། །
651



ཆོས་ཚན་ཉེར་དགུ་པ།
༄༅། །ཆུའི་བསྟན་བཅོས་ཀྱི་བརྡ་དོན་འགའ་
ཞིག་བཀྲོལ་བ་ཞེས་བྱ་བ་བཞུགས་སོ། །
༄༅། །ཆུའི་བསྟན་བཅོས་ལས་བྱུང་བའི་བརྡ་དོན་འགའ་ཞིག་ནི། ཛ་ལ་ནི་ནོར་
ལྡན་ཏེ་ཆུའི་མིང་གི་རྣམ་གྲངས་ཡིན་ཅིང་། ཛ་ལ་ཤཱསྡུ་ནི་ཆུའི་བསྟན་བཅོས་
ཞེས་པའོ། །གཏམས་པ་ནི་བཅོལ་བ་དང་གང་བ་སོགས་ལ་འཇུག་པ་ལས་འདིར་
གང་བའི་དོན་དང་། དེད་དཔོན་ནི་བྱང་ཆུབ་སེམས་དཔའ་དང་ཚོང་དཔོན་
ལའང་འཇུག་པས་འདིར་ཚོང་དཔོན་ལ་བྱའོ། །གཟུར་གནས་ནི་ཕྱོགས་རེ་མེད་
པའི་དོན་དང་། དལ་འགྲོ་མ་ནི་ཆུའི་མིང་ངོ༌། །ངམ་གྲོག་ནི་གཡང་ས་སོགས་ལ་
འཇུག བགས་ཀྱིས་ནི་རིམ་གྱིས། ཉམས་ཀྱིས་མི་ལྕོགས་ནི་འདིར་སྟོབས་ཀྱིས་མི་
ནུས་པ། རུ་འདྲེན་ནི་སྡེ་འདྲེན་པ། མཛངས་སྤྱོད་ནི་ཐབས་མཁས་ཀྱི་སྤྱོད་
པའམ་སྤྱོད་པ་བཟང་པོའི་མིང་ངོ༌། །འཛིན་མ་ནི་ས་གཞིའི་མིང་ཡིན། བཀྲེན་
པ་ནི་དབུལ་བ། རྒོད་མ་ཁ་ནི་ལྕགས་རིའི་ཕྱོགས་ཀྱི་རྟ་གདོང་གི་མེའི་མིང་ཡིན་
ཏེ། འདི་རྡོ་སོལ་གྱི་རང་བཞིན་ཁོར་ཡུག་གི་རི་བོ་རྒྱ་མཚོའི་དཔངས་དང་མཉམ་
པ་རྟའི་གདོང་གི་དབྱིབས་ལྟར་འབར་བས་རྟ་གདོང་གི་མེ་དང་རྒོད་མ་ཁའི་མེ་་་
ཞེས་བྱ་ལ། འདིས་རྒྱ་མཚོ་སྐེམ་པར་བྱེད་དོ། །གསུག་ནི་གསུག་རེས་དང་། རྒྱ་
652



ཆོས་ཚན་ཉེར་དགུ་པ། ཆུའི་བསྟན་བཅོས་ཀྱི་བརྡ་བཀྲོལ།
མཚོའི་ངོགས་ནི་རྒྱ་མཚོའི་འགྲམ་གྱི་མིང་ངོ་། །ན་ཀྲ་ནི་ཆུ་སྲིན་ཆེན་པོའི་མིང་དུ་
བཤད་ལ། རྒྱལ་སྲས་ངང་པའི་སྡེ་དཔོན་ཡང་། །མཚོ་གསར་བསྟེན་པས་རྙི་ཡིས་
ཟིན། །ཞེས་པ་ནི། སྔོན་སྟོན་པ་སངས་རྒྱས་དང་ཀུན་དགའ་བོ་གཉིས་ངང་པའི་
གཙོ་བོ་གཉིས་སུ་འཁྲུངས་ཏེ། དབེན་པའི་གནས་ཤིག་ན་མཚོ་ཁྱད་པར་དུ་
འཕགས་པ་ཞིག་ལ་གནས་པ་ན། དེ་གཉིས་ཀྱི་ངོ་མཚར་བའི་ཡོན་ཏན་རྣམས་ཝཱ་
ར་ཎཱ་སིའི་རྒྱལ་པོ་ཚངས་བྱིན་གྱིས་ཐོས་ནས། དེ་གཉིས་འཛིན་པའི་ཐབས་སུ་
མཚོ་ཤིན་ཏུ་ཡིད་དུ་འོང་བ་ཅིག་བྱེད་དུ་བཅུག་སྟེ་མཚོ་ནང་དུ་རྙི་བཙུགས་ཏེ་་་་
བཞག་པ་ན། ངང་པའི་འཁོར་གཞན་གྱིས་ནན་གྱིས་བསྐུལ་ཏེ་རྒྱལ་སྲས་ངང་
པའི་གཙོ་བོ་གཉིས་མཚོ་དེར་ཕྱིན་པ་ན་རྙི་ཡིས་ཟིན་པའི་གཏམ་རྒྱུད་དཔེར་སྦྱར་
བ་ཡིན་ཏེ། རྒྱས་པར་སྐྱེས་རབས་ཉེར་གཉིས་པ་ལས་བྱུང་ངོ་། །ཆུ་ནང་ཅལ་གྱི་
སྒྲ་བསྒྲགས་པས། །གཅན་གཟན་རི་དྭགས་ཕལ་ཆེར་བྲོས། །ཞེས་པ་ནི། སྔོན་
རི་བོང་གཅིག་མཚོ་མ་དྲོས་པའི་འགྲམ་དུ་སོང་བས་མཚོ་ནང་དུ་ཤིང་ཛམྦུའི་་་་་
འབྲས་བུ་སྨིན་པ་ཞིག་ལྷུང་བ་ན་ཅལ་ཞེས་བསྒྲགས་པ་ལ་ཁོས་འཇིགས་ཤིང་་་་་་
དངངས་ཏེ་ཅལ་ཡོང་ངོ་ཞེས་བྲོས་ཏེ། རིམ་པར་ཝ་དང་། སྤྱང་ཁུ་དང་། དོམ་
ངང་། དྲེད་སོགས་གཅན་གཟན་དང་རི་དྭགས་མང་པོ་ཕྲད་པ་ཐམས་ཅད་ཀྱང་
ཅལ་ཡོང་ངོ་ཞེས་སྨྲས་པས་རྒྱུ་མཚན་མ་ཤེས་པར་སྐྲག་སྟེ་བྲོས་པ་ན། སེང་གེ་
དང་ཕྲད་དེ་སེང་གེས་ཅལ་ཞེས་པ་ཅི་ཞེས་དྲིས་པ་ལ། གཞན་ཐམས་ཅད་ཀྱིས་
ཅི་ཡིན་མི་ཤེས་མཐར་རི་བོང་ལ་གཏུགས་ཏེ་དྲིས་པས་ཁོས་མཚོ་ཁར་ཁྲིད་དེ་་་་་
བསྟན་པ་ན། སེང་གེས་དེ་ནི་ཤིང་འབྲས་ལྷུང་བའི་སྒྲ་ཡིན་གྱི་མ་སྐྲག་ཅིག་ཅེས་
653



སྡེ་ཚན་གསུམ་པ། ཟུར་བཀོད་ཀྱི་སྐོར།
-
ཐམས་ཅད་དབུགས་ཕྱུང་བའི་གཏམ་རྒྱུད་དཔེར་བཀོད་པའོ། །དེས་ན་དོན་
གང་དང་གང་ལའང་རང་གིས་བརྟག་དཔྱད་བྱ་དགོས་ཀྱི་གཞན་གྱི་ཞོར་རྒྱུག་མི་
བྱེད་ཅེས་པའི་དོན་ནོ། །གཡེམ་མ་ནི་འདོད་ཞེན་ཅན་དང་ཆགས་ཅན་མ་ལ་
འཇུག འཇུག་ངོགས་ནི་འཇུག་ལམ་དང་འཇུག་སྒོ་སོགས་ལ་བྱའོ། །རྒྱུག་ཅིང་
འཕྱར་བའི་གངྒཱ་མ། །ཛ་ཧུ་ཁྲོས་པས་ཧུབ་ཀྱིས་བཏུང་། །ཞེས་པ་ནི། ལྷ་དབང་
ཕྱུག་ཆེན་པོ་ལ་བཙུན་མོ་གཉིས་ཡོད་དེ། ཨུ་མ་དང་གངྒཱ་སྟེ། དེ་ལས་ལྷ་མོ་གངྒཱ་
ཆུ་ཀླུང་གི་གཟུགས་ཀྱིས་མི་ཡུལ་དུ་ཐོག་མར་རི་ཏེ་སེའི་སྟེང་དུ་བབས་པ་ཆ་ཤས་
བདུན་དུ་གྱུར་ནས་རི་ཁ་བ་ཅན་ཕུག་སྟེ་སྒྲ་སྒྲོག་ཅིང་འཕུར་ལ་སྒེག་པའི་ཚུལ་་་་་
གྱིས་རྒྱ་མཚོ་ཆེན་པོར་འགྲོ་བ་ན། རི་ཁ་བ་ཅན་གྱི་སུལ་ན་དྲང་སྲོང་ཛ་ཧུ་ཞེས་
བྱ་བ་ཞིག་གནས་པ་ལས། གངྒཱའི་སྒྲས་ཏིང་ངེ་འཛིན་ལ་གནོད་པ་ན་དྲང་སོང་
ཛ་ཧུ་ཁྲོས་ནས་གངྒཱ་ཧུབ་གཅིག་གིས་འཐུངས་སོ། །དེར་རྒྱལ་པོ་སྐལ་ལྡན་ཤིང་
རྟས་དྲང་སྲོང་ཛ་ཧུ་ལ་གསོལ་བ་བཏབ་པས་སླར་གངྒཱ་སྐྱུགས་པས་ན་གངྒཱ་ལ་ཛ་་
ཧུའི་བུ་མོ་ཡང་ཟེར། གངྒཱ་ནི་བསྒྱུར་ན་འགྲོ་ལྡན་མ་ཞེས་པ་ཡིན་ལ། ཛ་ཧུ་ལ་ཛ་
ཧུ་ཞེས་ཀྱང་འབྱུང་ངོ་། །རྒྱག་པ་ནི་སྒྲ་སྒོག་པ་དང་འཕྱར་བ་ནི་འདིར་སྒེག་པའི་
མིང་དུ་བྱའོ། །འདི་ནི་རྒྱལ་པོ་དུག་ཅན་པ་ཞེས་བྱ་བའི་བུ་དྲུག་ཁྲི་ཤི་ནས་དམྱལ་
བར་སྐྱེས་པ་ན། དེའི་རྒྱལ་རབས་ལྔ་པ་རྒྱལ་པོ་སྐལ་ལྡན་ཤིང་རྟ་ཞེས་བྱ་བས་
མེས་པོ་དུག་ཅན་པའི་བུ་རྣམས་དམྱལ་བ་ལས་ཐར་པར་བགྱི་བའི་ཐབས་སུ་གངྒཱ་
འབབ་པར་འདོད་ནས་དཀའ་ཐུབ་དྲག་པོས་ཚངས་པ་མཉེས་པར་བྱས་ཏེ།
ཚངས་པས་གངྒཱ་ལ་མི་ཡུལ་དུ་འབབ་པར་གྱིས་ཤིག་ཅེས་སྨྲས་པས་གངྒཱ་བབ་མ་་་
654



ཆོས་ཚན་ཉེར་དགུ་པ། ཆུའི་བསྟན་བཅོས་ཀྱི་བརྡ་བཀྲོལ།
=
འདོད་པ་ལ། ལྷ་ཆེན་པོས་ཁྱོད་མེས་པོའི་བཀའ་ཅིའི་ཕྱིར་མི་ཉན་ཞེས་གངྒཱ་
བླངས་ནས་རང་གི་རལ་པའི་ནང་དུ་བཞག་པས་གངྒཱ་ཕྱིར་འབྱུང་བར་འདོད་་་་
ནས་ལྷའི་ལོ་སྟོང་དུ་འཁོར་ཞིང་བབས་ཀྱང་རལ་པ་དེའི་མཐའ་མ་རྙེད་དོ། །
དེར་སླར་ཡང་སྐལ་ལྡན་ཤིང་རྟས་ལྷ་ཆེན་པོ་མཉེས་པར་བྱས་པས་ལྷ་ཆེན་གྱིས་་་
རང་གི་རལ་པ་བཙིར་བས་རི་ཏེ་སེའི་སྟེང་དུ་ཐིགས་པ་གཅིག་བབས་པ་སྐད་ཅིག་
ལ་མཚོ་ཆེན་པོ་གཅིག་ཏུ་གྱུར། དེ་ཡང་བདུན་དུ་གྱུར་ཏེ་སཱི་ཏ་དང་། སིནྡྷུ་དང་།
པཀླུ་དང་། གངྒཱ་དང་། རྒལ་དང་། ཚིམ་པ་དང་། ན་ལི་ནི་རྣམས་སོ། །གངྒཱ་
ནི་རི་ཁ་བ་ཅན་བརྒྱུད་ནས་ས་འོག་ཏུ་སོང་སྟེ་དམྱལ་བ་ན་རྒྱལ་པོ་དུག་ཅན་པའི་
བུ་དྲུག་ཁྲིའི་ལས་ཀྱི་ལྷག་མ་རྣམས་བཀྲུས་ཤིང་དག་པར་བྱས་པས་དེ་རྣམས་་་་་་་
དམྱལ་བ་ནས་འཕོས་ཏེ་མཐོ་རིས་སུ་སྐྱེས་པར་གྱུར་ཏོ་ཞེས་སྔོན་གྱི་གཏམ་རྒྱུད་ལ་
གྲགས་པ་དཔེར་སྦྱར་བའོ། །རྒྱལ་པོ་དུག་ཅན་པའི་བུ་དྲུག་ཁྲི་དང་ཁྱབ་འཇུག་
གི་འཇུག་པ་བཅུའི་གཏམ་རྒྱུད་རྣམས་སློབ་དཔོན་ཤེས་རབ་གོ་ཆས་མཛད་པའི་་
ཁྱད་པར་འཕགས་བསྟོད་ཀྱི་འགྲེལ་པ་དང༌། ལྷ་ལས་ཕུལ་བྱུང་གི་བསྟོད་པའི་
འགྲེལ་པར་རྒྱས་པར་བཞུགས་པས་དེར་བལྟ་བར་བྱའོ། །ཁྲོན་པའི་ཆུ་ལ་འགྱིང་
བ་ཡི། །རུས་སྦལ་རྒྱ་མཚོའི་གཏམ་གྱིས་ཤི། །ཞེས་པ་ནི། སྔོན་ཁྲོན་པ་ཞིག་ལ་
རུས་སྦལ་ལོང་བ་གཅིག་གནས་པ་ལ། ནམ་ཞིག་ན་རྒྱ་མཚོའི་རླབས་ཀྱིས་བདས་
པའི་རུས་སྦལ་གཅིག་ཁྲོན་པ་དེར་ཕྱིན་པ་ན། རུས་སྦལ་ལོང་བ་དེས་ཁྲོན་པའི་
ཟུར་གཅིག་ཙམ་བསྟན་ནས་རུས་སྦལ་གཅིག་ཤོས་ལ་ཁྱོད་ཀྱི་རྒྱ་མཚོ་དེ་ཆེ་ཆུང་་་
འདི་ཙམ་ཡོད་དམ་དྲིས་པས། དེ་ལས་ཆེ་ཟེར། ཡང་ཅུང་ཟད་བསྣན་ཏེ་འདི་
655



སྡེ་ཚན་གསུམ་པ། ཟུར་བཀོད་ཀྱི་སྐོར།
ཙམ་ཨེ་ཡོད་དྲིས་པས་དེ་ལས་ཀྱང་ཆེ་ཟེར། དེ་ནས་རིམ་གྱིས་ཁོས་ཁྲོན་པའི་
ཕྱེད་ཙམ་ཡོད་དམ་ཟེར་བས། རྒྱ་མཚོ་ནས་འོངས་པའི་རུས་སྦལ་གྱིས་ཡིད་མ་
རངས་ནས་ཁྲོན་པའི་རུས་སྦལ་ལ། ཁྱོད་ནི་རྨོངས་ཤིང་ལོང་བས་ཅི་ཡང་མི་ཤེས་
པ་ཞིག་སྟེ། རྒྱ་མཚོ་ཆེན་པོ་ནི་གཏིང་དང་མཐའ་ཤིན་ཏུ་དཔག་པར་དཀའ་བ་
ཡིན་པས་ཁྲོན་པའི་དཔེར་བྱ་བར་ག་ལ་རུང་ཞེས་སྨྲས་པས། སྦལ་བ་ལོང་བས་
ཁོ་རང་གི་གནས་ལ་བསྟོད་ར་བགྱིས་པ་ཙམ་མ་གཏོགས་ངའི་ཁྲོན་པ་ཙམ་ག་ལ་་
ཡོད་སྙམ་དུ་ཧ་ཐང་བ་ལྟ་བུར་གྱུར་ཅེས་སྔོན་གྱི་གཏམ་རྒྱུད་དུ་གྲགས་པ་དཔེར་་
བགྱིས་པའོ། །ཁྲུབས་དང་བྲི་བ་ནི་ཆུ་རྒྱས་པ་དང་མར་བྲི་བའི་མིང་ངོ་། །རྡོ་
ཞུན་ནི་རྡོ་དཀར་པོ་མེར་བསྲེགས་པའི་རྡོ་ཐལ་ལམ་ས་དཀར་ཏེ། དེ་ལ་ཆུ་གྲང་མོ་
བླུགས་ཏེ་དཀྲུགས་ན་དྲོད་ལངས་ནས་ཁོལ་བར་བྱེད་དོ། །བཙོ་ཡི་སྔགས་ནི་ཆུ་
ལ་བཏབ་ན་ཆུ་གྲང་བཞིན་དུ་ཁོལ་བའི་སྔགས་ཞིག་གི་མིང་ཡིན་ནམ་བརྟག་
དྲང་སྲོང་གདུག་པ་མཆོངས་པ་ཡིས། །སི་ཏ་ཚལ་བརྒྱར་གྱིས་ཞེས་གྲགས། །ཞེས་
པ་ནི། སྔོན་དྲང་སྲོང་བི་ཤ་ཊ་ཞེས་བྱ་བ་ཞིག་ཡོད་པ་བུ་ཤི་བས་དེའི་མྱ་ངན་
གྱིས་ནོན་ནས། དྲང་སྲོང་དེ་རྡོ་རྗེ་ལྟོ་ལ་བཅིངས་ཏེ་ཆུ་བོ་སི་ཏ་ལ་མཆོངས་པས་
སི་ཏ་སྐྲག་ནས་དུམ་བུ་བརྒྱ་ཕྲག་ཏུ་གྱེས་པར་གྱུར་ཏོ་ཞེས་ཟེར་རོ། །ཆུ་ཟླས་
བསླུས་བྱས་ངང་པ་ཡིས། །ཉིན་མོའང་པད་རྩ་ཟ་མི་བྱེད། །ཅེས་པ་ནི། ངང་པ་
རྣམས་ཆུ་ནང་གི་པདྨའི་རྩ་བ་ཟ་བ་ལས་སྐབས་ཤིག་ཆུའི་ནང་དུ་ཟླ་བའི་གཟུགས་
བརྙན་ཤར་བ་མཐོང་བ་ན་སྐྲག་ནས་དེ་ཕྱིན་ཆད་ཉིན་མོའང་ཆུ་ནང་དུ་ཟླ་བའི་
གཟུགས་བརྙན་ཡོད་པར་དོགས་ནས་པདྨའི་རྩ་བ་ཟ་མ་ནུས་པ་ལ་བྱའམ་སྙམ།
656



ཆོས་ཚན་ཉེར་དགུ་པ། ཆུའི་བསྟན་བཅོས་ཀྱི་བརྡ་བཀྲོལ།
འོལ་ཁ་བསྒྱུར་བ་ནི་ཆུའི་རྒྱུན་ལམ་བསྒྱུར་བའམ་བཟློག་པའོ། །ནན་ཏུར་ལས་ནི་
ཆད་པའི་ལས་དང་། འགྱུར་བྱེད་ནི་སྐབས་འདིར་བུལ་ཏོག་གམ་བ་ཚྭའི་ཆུ་ལ་
བྱའོ། །ཆུ་སྐྱར་ནི་མཆུ་རིང་པོ་ཅན་གྱི་ཆུ་བྱ་ཞིག་གི་མིང་ངོ༌། །གྱ་གྱུར་བགྲོད་པ་
ནི་ཡ་ཡོར་འགྲོ་བའི་མིང་། གདོལ་བ་ནི་རིགས་ངན་བཤན་པ་དང་བྲན་གཡོག་
སོགས་ལའང་འཇུག ཆར་སྡོད་བྱིའུ་ནི་ཁུག་རྟའི་མིང་ཡིན་པར་མངོན་བརྗོད་
མང་པོར་བཤད། འཕྱོར་ནི་གཟབ་འཕྱོར་གྱི་མིང་། འགོང་མི་རུང་ནི་འདའ་མི་
རུང་། ཆུ་ལོན་ནི་ཆུ་རགས་ཀྱི་མིང་ངོ་། །ཕོད་བཙུགས་པ་ནི་དཔའ་བསྐྱེད་
པའམ་ནུས་པ་འདོན་པའི་མིང་། ཆུ་ཡི་ནང་གི་གཟུགས་བརྙན་ལ། །མཆོངས་
པས་སེང་གེ་ཤི་དང་འདྲ། །ཞེས་པ་སྔོན་སེང་གེ་དང་རི་བོང་ཞིག་འགྲོགས་པ་
ལས་སེང་གེས་རི་བོང་ལ་བརྙས་ཐབས་མང་པོ་བགྱིས་པས། རི་བོང་ཁོན་བཟུང་
སྟེ་སེང་གེ་བསད་པར་བསམས་ནས། ལན་ཅིག་རི་བོང་གིས་ཁྲོན་པ་ཟབ་མོ་ཆུ་
ཡོད་པ་ཞིག་མཐོང་ནས། སེང་གེ་ལ་ཁྲོན་པ་ཡ་ཀིར་ཁྱེད་ལ་འགྲན་ཟླ་བྱེད་
མཁན་ཅིག་འདུག་ཅེས་པས། སེང་གེ་ང་རྒྱལ་སྐྱེས་ཏེ་ཁྲོན་པའི་ཁར་སོང་ནས་
མར་བལྟས་པས་རང་གི་གཟུགས་བརྙན་མཐོང་ནས་འཐབ་ཟླར་བསམས་ཏེ།
རྣམ་འགྱུར་མང་པོ་བསྟན་པ་ན་ཆུ་ནང་གི་གཟུགས་བརྙན་དེས་ཀྱང་རྣམ་འགྱུར་
ཇི་བཞིན་བསྟན་པས་སེང་གེ་ཁྲོས་ཏེ་ཁྲོན་པའི་ཆུར་མཆོངས་ནས་ཤི་བར་གྱུར་ཏོ་
ཞེས་གྲག་གོ །ཟོ་ཆུན་ནི་དམའ་ས་ནས་ཆུ་སྟེང་དུ་འདྲེན་བྱེད་ཀྱི་ཟོ་བ་མང་པོ་
བསྡམས་པའི་འཁོར་ལོའི་མིང་དང་། འཇིག་རྟེན་ཚངས་པའི་རལ་ཀློང་དུ། །
ཞེས་སོགས་ཤོ་ལོ་ཀ་གཅིག་ནི་གོང་གི་སྐལ་ལྡན་ཤིང་རྟས་གངྒ་ཕབ་པའི་གཏམ་་་
657



སྡེ་ཚན་གསུམ་པ། ཟུར་བཀོད་ཀྱི་སྐོར།
རྒྱུད་དང་སྦྱར་བར་སྣང་བས་དེ་ལྟར་ན་འཇིག་རྟེན་ལྷ་ཆེན་རལ་ཀློང་དུ་ཟེར་་་་་་
དགོས་པ་འདྲ་བ་ཞིག་འདུག མངོན་བརྗོད་དུའང་ལྷ་དབང་ཕྱུག་ཆེན་པོའི་མིང་
གི་རྣམ་གྲངས་སུ་གངྒཱ་འཛིན་ཞེས་འབྱུང་བས་ཚངས་པའི་རལ་པར་གངྒཱ་འཛིན་་་་
པའི་གཏམ་རྒྱུད་ཡོད་མེད་བརྟག ས་རྒ་ནི་ལེའུའི་མིང་ངོ༌། །ཆུ་རིགས་བདུན་ནི།
སྨན་གྱི་བཤད་རྒྱུད་ལས། ཆུ་ནི་ཆར་ཆུ་གངས་ཆུ་ཆུ་ཀླུང་ཆུ། །ཆུ་མིག་ཁྲོན་པ་བ་
ཚྭ་ཤིང་གི་ཆུ། །རིམ་པས་དང་པོ་མཆོག་ཡིན་ཕྱི་མ་དམན། །ཞེས་པ་ལྟར་རོ། །
ལམ་གསུམ་རིམ་པར་འབབ་པ་ནི་གངྒཱའི་མིང་སྟེ། མཐོ་རིས་དང་མི་ཡུལ་དང་ས་
འོག་གི་ལམ་གསུམ་དུ་འགྲོ་བའམ་འབབ་པས་ན་ལམ་གསུམ་འགྲོ་དང་ལམ་་་་་་
གསུམ་འབབ་ཅེས་བྱའོ། །རྣམ་སད་མཆོད་ཡོན་ཞེས་པ་ནི་རྣམ་སད་ལྷའི་མིང་སྟེ།
ལྷ་ལ་ཐ་མལ་པའི་གཉིད་མེད་པས་རྣམ་སད་ཅེས་བྱ་ལ། ལྷ་རྣམས་ཀྱིས་ཁྱབ་
འཇུག་ལྷ་མིན་འཇོམས་པའི་བྱ་དགའ་ལ་ཆུ་བོ་གངྒཱ་རྐང་པའི་མཆོད་ཡོན་དུ་ཕུལ་
བས་གངྒཱ་ལ་རྣམ་སད་མཆོད་ཡོན་དང་ཁྱབ་འཇུག་རྐང་པ་ཞེས་བྱ་སྟེ། རྣམ་སད་
ནི་ལྷ་སྤྱིའི་མིང་ཡིན་ཡང་འདིར་ལྷ་ཁྱབ་འཇུག་ལ་གོ་བར་བྱའོ། །རྒྱ་མཚོར་བྱིང་
བའི་རིག་བྱེད་བཞི། །ཉ་ཡི་གཟུགས་ཀྱིས་བཏོན་པ་བཞིན། །ཞེས་པ་རིག་བྱེད་
ཀྱི་གཏམ་རྒྱུད་ལས། ཁྱབ་འཇུག་གི་འཇུག་པ་བཅུ་ཡོད་པར་བཤད་དེ། ཉ་དང་
རུས་སྦལ་ཕག་དང་ནི། །མི་ཡི་སེང་གེ་མིའུ་ཐུང་དང་། །དགའ་བྱེད་རཱ་མ་ཎ་
ནག་པ། །སངས་རྒྱས་ཀརྐ་རྩེ་དང་བཅུ། །ཞེས་པ་སྟེ། ཁྱབ་འཇུག་ཉའི་
གཟུགས་སུ་སྤྲུལ་ནས་རིག་བྱེད་བཞི་རྒྱ་མཚོར་ནུབ་པ་སྟེང་དུ་བཏོན་པ་ཡིན་ཟེར།
རིག་བྱེད་བཞི་ནི། སྙན་ངག ངེས་བརྗོད། མཆོད་སྦྱིན། སྲིད་སྲུང་སྟེ་བཞིའོ། །
658



ཆོས་ཚན་ཉེར་དགུ་པ། ཆུའི་བསྟན་བཅོས་ཀྱི་བརྡ་བཀྲོལ།
འཛམ་གླིང་རྩི་ཤིང་ལོ་འབྲས་ཀུན། །མ་དྲོས་མཚོར་གནས་ཀླུ་ཡི་དྲིན། །ཞེས་པ་
ཀླུའི་རྒྱལ་པོ་མ་དྲོས་པ་མེད་ན་མཚོ་མ་དྲོས་པ་མི་ཡོང། དེ་མེད་ན་འཛམ་བུ་གླིང་
དུ་ཆུ་ཡོང་རྒྱུ་མེད་པས་རྩི་ཤིང་སོགས་སྐྱེ་མི་ཐུབ། དེར་མ་ཟད་འཛམ་གླིང་གི་
དཔལ་འབྱོར་ལོངས་སྤྱོད་ཐམས་ཅད་དང་རྒྱ་མཚོ་ཆེན་པོའི་རིན་པོ་ཆེ་རྣམས་་་་
ཀྱང་མཚོ་མ་དྲོས་པའི་མཐུས་ཡིན་པར་མདོ་སྡུད་པ་ལས་གསུངས། ཡན་ལག་
བརྒྱད་ལྡན་གྱི་ཆུ་ནི། བསིལ་བ། ཞིམ་པ། ཡང་བ། འཇམ་པ། དྭངས་པ།
དྲི་མ་མེད་པ། མཐུང་ན་མགྲིན་པ་དང་ལྟོ་བ་ལ་མི་གནོད་པ་སྟེ་བརྒྱད་དོ། །མཆེ་
པའི་ཕྲག་ན་གནས་པ་ནི་མཆེ་བའི་བར་ན་གནས་པ་ཞེས་པ་ཡིན། རི་བོའི་ཟོམ་
ཞེས་པའི་ཟོམ་གྱི་སྐད་དོད་ཤི་ཁར་ཞེས་པ་རྩེ་མོའམ་ཟོམ་དུ་བསྒྱུར་བ་ཡིན་པས་་
རི་བོའི་རྩེ་ཞེས་པའོ། །མཉན་པ་ནི་ཆུ་པའམ་གྲུ་མཁན་ལ་འཇུག ལྡོངས་པ་ནི་
ལོང་བ། ན་ཀྲ་ནི་ཆུ་སྲིན་གྱི་མིང་ངོ༌། །རྒྱ་མཚོ་རོ་དང་མི་འགྲོགས་པ་ནི་ཀླུ་
གཙང་སྦྲ་ཅན་གནས་པའི་མཐུས་སེམས་ཅན་ཤི་བའི་རོ་ཆུ་རླབས་ཀྱིས་བདས་་་་
ནས་ཞག་ཏུ་མི་འགྲོགས་པར་བཤད། འཛམ་བུའི་འབྲས་བུ་མ་དྲོས་མཚོར། །
ལྷུང་བས་གསེར་སྦྱངས་ཁམས་སུ་འགྱུར། །ཞེས་པ་ནི། མ་དྲོས་མཚོའི་ཤིང་
འཛམ་བུའི་འབྲས་བུ་སྨིན་པ་མཚོར་ལྷུང་བ་ན་ཀླུ་རྣམས་ཀྱིས་ཉའི་གཟུགས་སུ་་་
སྤྲུལ་ནས་ཟ་བར་བྱེད་ལ། མ་ཟོས་པ་རྣམས་ཆུ་དང་ཡུན་རིང་དུ་འགྲོགས་པས་
འཛམ་བུ་ཆུ་བོའི་གསེར་དུ་འགྱུར་རོ། །ཀེ་ཏ་ཀ་འབྲས་ཞེས་པ་ནི་ཀེ་ཏ་ཀ་ནི་
བསྒྱུར་ན་དྭངས་བྱེད་ཅེས་པ་ཡིན་ལ། དེ་ལ་ནོར་བུ་ཀེ་ཏ་ཀ་དང་། རྩི་ཤིང་ཀེ་
ཏ་ཀ་སོགས་མང་པོ་ཡོད་པས་ཤིང་ཀེ་ཏ་ཀའི་འབྲས་བུ་ནི་ཆུ་རྙོག་པའི་ནང་དུ་་་་
_659



སྡེ་ཚན་གསུམ་པ། ཟུར་བཀོད་ཀྱི་སྐོར།
བཅུག་ན་འཕྲལ་དུ་དྭངས་པར་བྱེད་པ་ཞིག་གོ །ཀུན་ཟ་ནི་མེའི་མིང་ཡིན། ཨ་
ག་སཱུ ནི་རི་འདོར་རམ་རི་འཕེན་ཞེས་པ་སྟེ། ཨ་གསྲ་ནི་འགྲོ་མེད་དེ་རིའི་མིང་
དང་། ཏྟཱའདོར་བའམ་འཕེན་པ་ལ་འཇུག་པར་འཆི་མེད་མཛོད་ཀྱི་འགྲེལ་བ་
འདོད་འཇོར་གསུངས་ལ། དེ་ནི་ལྷའི་དྲང་སྲོང་རི་བྱི་ཞེས་བྱ་བ་མངོན་ཤེས་རྫུ་
འཕྲུལ་དང་ལྡན་པ་ཞིག་གི་མིང་ཡིན་ཏེ། སྔོན་གྱི་དུས་སུ་ལྷ་མ་ཡིན་རླུང་ཐོབ་
དང་སར་ལྡན་ཞེས་བྱ་བ་སྤུན་གཉིས་སྤྲུལ་བསྒྱུར་སྣ་ཚོགས་བྱེད་པ་ཞིག་བྱུང་སྟེ།
རླུང་ཐོབ་ཀྱིས་རང་ལུས་ཟས་སུ་སྤྲུལ་ནས་ལྷའི་དྲང་སྲོང་རྣམས་མགྲོན་དུ་བོས་ཏེ་
དྲངས་པས་ཟོས་མ་ཐག་སར་ལྡན་གྱིས་དེའི་མིང་ནས་བོས་པ་ན་དྲང་སྲོང་གི་ལྟོ་་་
བ་དྲལ་ཏེ་ཕྱིར་བྱུང་བའི་སྒོ་ནས་ལྷའི་དྲང་སྲོང་མང་པོ་བསད། དེ་ནས་ནམ་
ཞིག་ན་རི་བྱི་མགྲོན་ལ་བོས་ཏེ་སྔར་ལྟར་བྱས་པ་ན་རི་བྱིས་རྫུ་འཕྲུལ་གྱི་སྟོབས་་་
ཀྱིས་རླུང་ཐོག་ཁོང་པའི་ནང་དུ་ཞུས་པར་བྱས། དེའི་སྟོབས་ཀྱིས་རི་བྱི་ཤིན་ཏུ་
སྐོམ་ནས་རྒྱ་མཚོ་དང་ཆུ་ཕྲན་མཐའ་དག་ཧུབ་གཅིག་གིས་འཐུང་། སླར་ཆུ་ནང་
གི་སྲོག་ཆགས་སྙིང་རྗེའི་སེམས་བསྐྱེད་དེ་ཆུ་རྣམས་སྐྱུགས་ནས་བདག་གིས་་་་་་་་
འཐུངས་པའི་ཆུ་རྣམས་ཡན་ལག་བརྒྱད་ལྡན་དུ་གྱུར་ཅིག་ཅེས་སྨོན་ལམ་བཏབ་
པས་ཡན་ལག་བརྒྱད་ལྡན་གྱི་བདུད་རྩིར་གྱུར་ཏོ་ཞེས་སྔོན་གྱི་གཏམ་རྒྱུད་ལ་་་་་
གྲགས་པ་དང་དཔེར་སྦྱར་རོ། །གདུང་བ་མ་ཞེས་བོས་པས་ཀྱང་། །ལྷ་ཡི་ཆུ་བོ་
འགུག་པར་བྱེད། །ཅེས་པ་ནི། ཆོ་ག་རྣམས་སུ་བུམ་ཆུ་བསྒྲུབ་པའི་སྐབས་ཨོ་ཏ་
སྟེ་ཏ་སྟེ་མ་ཧཱ་ཏ་སྟེ་སྭཱ་ཧཱ་ཞེས་པ་དེ་ཡིན་ཏེ། བསྒྱུར་ན་ཨོཾ་ནི་སྔགས་ཀྱི་མགོ་
འདྲེན་པ་དང་། ཏཔ་གདུང་བ་མ་དང་། ཚ་བ་མ་དང་། དྲོ་བ་མ་རྣམས་ལ་
E
660



ཆོས་ཚན་ཉེར་དགུ་པ། ཆུའི་བསྟན་བཅོས་ཀྱི་བརྡ་བཀྲོལ།
-
འཇུག །དེ་ལ་བོད་སི་བྱིན་པས་ཏ་སྟེ་ཞེས་གྱུར་པ་གདུང་བ་མ་ཞེས་འབོད་པ་
ཡིན་ལ། གང་ལ་འབོད་ན་གདུང་བ་མ་ནི་ལྷའི་ཆུ་བོ་གངྒའི་མིང་གི་རྣམ་གྲངས་
སུ་བཤད་པས་ན་དེ་ལ་འབོད་པ་ཡིན། སྔགས་དེ་ནི་བསྒྱུར་ན་ཨོ་གདུང་བ་མ་
གདུང་བ་མ་གདུང་བ་མ་ཆེན་པོ་གཞི་ཚུགས་ཞེས་པ་ཡིན་པས་སྔགས་དེ་བརྗོད་པ་
ན་ལྷའི་ཆུ་བོ་གངྒཱའི་མིང་ནས་བོས་ཏེ་བཀུག་ནས་བུམ་པའི་ཆུ་དང་རོ་མཉམ་དུ་་
གྱུར་པར་མོས་པའོ། །གདེངས་ཅན་བདག་པོའི་གནས་ནི་རྒྱ་མཚོའི་མིང་ཡིན་ཏེ།
གདེངས་ཅན་ནི་ཀླུའི་མིང་གི་རྣམ་གྲངས་དང་། དེའི་བདག་པོ་ནི་ཀླུའི་རྒྱལ་པོ་
སྟེ། ཀླུ་རྒྱལ་གྱི་གནས་ནི་རྒྱ་མཚོའོ། །དབང་བཞི་ནི། བུམ་དབང་། གསང་
དབང་། ཤེས་རབ་ཡེ་ཤེས་ཀྱི་དབང་། ཚིག་དབང་དང་བཞིའོ། །དངོས་གྲུབ་
རྣམ་གཉིས་ནི་ཐུན་མོང་གི་དངོས་གྲུབ་དང་། མཆོག་གི་དངོས་གྲུབ་སྟེ་གཉིས་སོ། །
དེ་ཉིད་རིག་པ་ནི་འདོད་ཡོན་གྱི་རང་བཞིན་རིག་པའོ། །དགའ་བ་བཞི་ནི།
དགའ་བ། མཆོག་ཏུ་དགའ་བ། ཁྱད་པར་གྱི་དགའ་བ། ལྷན་སྐྱེས་ཀྱི་དགའ་བ་
སྟེ་བཞིའོ། །སྟོང་པ་བཞི་ནི། །སྟོང་པ། ཤིན་ཏུ་སྟོང་པ། སྟོང་པ་ཆེན་པོ། །
ཐམས་ཅད་སྟོང་པ་བཞིའོ། །ཆུ་བོ་རྣམ་བཞི་ནི། གངྒཱ། སིནྡྷ། པཀྵ། སཱི་ཏ་
བཞིའོ། །སྦྱར་བྱང་སྐབས་ཀྱི་བྷི་ཀླུ་རཏྣ་ཨཱ་ནནྟ་ནི། བྷི་ཀླུ་དགེ་སློང་། རཏྣ་རིན་
ཆེན་ནམ་དཀོན་མཆོག ཨཱ་ནནྟ་ཀུན་དགའ་སྟེ་དགེ་སློང་དཀོན་མཆོག་ཀུན་
དགའ་ཞེས་པ་དང་། སརྦ་ཀཱ་ལེ་ཐེ་ཡོ་བྷ་བ་ཏུ་ནི། སརྦ་ཐམས་ཅད། ཀཱ་ལ་
དུས་ལ་རྣམ་དབྱེ་བདུན་པའི་དི་བྱིན་པས་ཀཱ་ལེ་དང་། ཤེ་ཡ་དགེ་ལེགས། དེ་ལ་
དང་པོའི་སི་བྱིན་པའི་ཐེ་ཡབྷ་བ་ཏུ་གྱུར་ཅིག་དང་མཚམས་སྦྱར་བས། དུས་
661



སྡེ་ཚན་གསུམ་པ། ཟུར་བཀོད་ཀྱི་སྐོར།
ཐམས་ཅད་དུ་དགེ་ལེགས་སུ་གྱུར་ཅིག་ཅེས་པའོ། །
འདི་ཡང་དོན་གཉེར་ཅན་མང་པོའི་འདོད་མོས་བཞིན་དབྱངས་ཅན་དགའ་བའི་བློ་་་
གྲོས་ཀྱིས་བྲིས་པས་ཀུན་ལ་ཕན་འདོགས་པར་གྱུར་ཅིག །
662



ཆོས་ཚན་སུམ་ཅུ་པ། །
༄༅། །ལུགས་ཀྱི་བསྟན་བཅོས་སྐྱེ་བོ་གསོ་བའི་
ཐིགས་པའི་རྣམ་བཤད་ནོར་བུའི་
རྒྱན་ཞེས་བྱ་བ་བཞུགས་སོ། །
༄༅། །མགོན་པོ་འཇམ་པའི་དབྱངས་ལ་ཕྱག་འཚལ་ལོ། །འདིར་སློབ་དཔོན་
ཆེན་པོ་འཕགས་པ་ཀླུ་སྒྲུབ་ཀྱིས་མཛད་པའི་ལུགས་ཀྱི་བསྟན་བཅོས་འདི་ལ་དོན་
རྣམ་པ་གཉིས་ཏེ། འཆད་ཉན་ཡིད་ཆེས་པའི་ཡན་ལག་ཏུ་ཇི་ལྟར་འཆད་པའི་
ཚུལ་བསྟན་པ་དང་བསྟན་བཅོས་ཀྱི་དོན་བསྟན་པའོ། །
དང་པོ་ནི་འཆད་པའི་ཚུལ་མང་ཡང་། འདིར་བརྩི་མགོ་ཡན་ལག་ལྔའི་སྒོ་
ནས་སྟོན་པར་བྱེད་དོ། །དེ་ལ་དང་པོར་སློབ་དཔོན་གང་གིས་མཛད་ན། སློབ་
དཔོན་འཕགས་པ་ཀླུ་སྒྲུབ་ཞེས་བྱ་བ་བྲམ་ཟེའི་རིགས་ལས་རབ་ཏུ་བྱུང་བ་་་་་་་
བསླབས་སྦྱངས་ཀྱི་ཡོན་ཏན་ཕུལ་དུ་ཕྱིན་ཅིང་། ས་དང་པོ་ཆོས་ཉིད་ཀྱི་བདེན་པ་
གཟིགས་པ་ཡང་དག་པར་རྫོགས་པའི་སངས་རྒྱས་ཀྱིས་ཀྱང་མདོ་སྡེ་དུ་མ་ནས་་་་
ལུང་བསྟན་ཏེ། སྤྲིན་ཆེན་པོ་ལས། ཀུན་དགའ་བོ་ལི་ཙ་བྱི་གཞོན་ནུ་སེམས་ཅན་
ཐམས་ཅད་ཀྱིས་མཐོང་ན་དགའ་བ་འདི་ནི་ང་ཡོངས་སུ་མྱ་ངན་ལས་འདས་ནས་
ལོ་བཞི་བརྒྱ་ལོན་པ་ན་ཀླུ་སྒྲུབ་ཅེས་བྱ་བའི་དགེ་སློང་དུ་གྱུར་ནས་ངའི་བསྟན་པ་
663



སྡེ་ཚན་གསུམ་པ། ཟུར་བཀོད་ཀྱི་སྐོར།
བ
རྒྱས་པར་བྱེད་དེ། མཐར་གྱིས་དང་པོའི་འོད་ཅེས་བྱ་བའི་འཇིག་རྟེན་གྱི་ཁམས་
སུ་སངས་རྒྱས་ཡེ་ཤེས་འབྱུང་གནས་འོད་ཅེས་བྱ་བར་འགྱུར་རོ། །ཞེས་བྱ་བ་
དང་། རྔ་བོ་ཆེའི་མདོ་ལས་ཀྱང་། དགེ་སློང་བློ་འཆང་ཞེས་བྱ་བར་ལུང་བསྟན་
ལ། འཇམ་དཔལ་རྩ་བའི་རྒྱུད་ལས་ཀྱང་། བདེ་གཤེགས་མྱ་ངན་འདས་གྱུར་
ནས། །ལོ་ནི་བཞི་བརྒྱ་ལོན་པ་ན། །བསྟན་པ་འདི་ལ་ཕན་དགའ་བ། །དགེ་
སློང་ཀླུ་སྒྲུབ་ཅེས་བྱ་འབྱུང་། །རབ་ཏུ་དགའ་བའི་ས་ཐོབ་ནས། །ལོ་ནི་དྲུག་
བརྒྱར་འཚོ་བར་འགྱུར། །དེ་ནས་བདག་ཉིད་ཆེན་པོ་དེས། །རྨ་བྱ་ཞེས་བྱའི་
རིག་པ་བསྒྲུབས། །ཁམས་དོན་བསྟན་བཅོས་དུ་མ་དང་། །དངོས་མེད་དོན་གྱི་
དེ་ཉིད་རིག །ལུས་དེ་བོར་བར་གྱུར་ནས་ནི། །བདེ་བ་ཅན་དུ་དེ་འགྲོའོ། །དེ་ཡི་
རྗེས་ཐོགས་ཉིད་དུ་ནི། །སངས་རྒྱས་ཉིད་ནི་ངེས་པར་འཐོབ། །ཅེས་པ་དང་།
ལངྐར་གཤེགས་པ་ལས་ཀྱང་། བདེ་གཤེགས་མྱ་ངན་འདས་གྱུར་ནས། །ལོ་ནི་
བཞི་བརྒྱ་ལོན་པ་ན། །ཚུལ་དག་འཛིན་པར་འགྱུར་བ་ནི། །བློ་གྲོས་ཆེན་པོ་ཁྱོད་
ཤེས་བྱོས། །ལྷོ་ཕྱོགས་བེ་དའི་ཡུལ་དུ་ནི། །དགེ་སློང་དཔལ་ལྡན་ཆེར་གྲགས་པ། །
དེ་མིང་ཀླུ་ཞེས་འབོད་པ་སྟེ། །ཡོད་དང་མེད་པའི་ཕྱོགས་འཇིག་པ། །ང་ཡི་
བསྟན་པ་འཇིག་རྟེན་འདིར། །བླ་མེད་ཐེག་པ་རབ་བསྟན་ནས། །རབ་ཏུ་དགའ་
བའི་ས་བསྒྲུབས་ཏེ། །བདེ་བ་ཅན་དུ་དེ་འགྲོའོ། །ཞེས་པ་ལ་སོགས་པའི་ལུང་དུ་
མ་བསྟན་པའི་འཕགས་པ་ཆེན་པོ་དེས་མཛད་པའོ། །གཉིས་པ་ཕྱོགས་གར་
གཏོགས་ན། ལྷག་པ་ཚུལ་ཁྲིམས་ཀྱི་བསླབ་པ་དང་། ཤེས་རབ་ཀྱི་བསླབ་པ་ལ་
སྦྱོར་བར་བྱེད་ཅིང་སྟོན་པས། འདུལ་བ་དང་མངོན་པའི་སྡེ་སྣོད་དུ་གཏོགས་སོ། །
664



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
གསུམ་པ་དགོས་ཆེད་གང་གི་དོན་དུ་མཛད་ན། འཇིག་རྟེན་བླུན་པོ་རྣམས་
དམན་པའི་སྤྱོད་པ་ལས་བཟློག་ཅིང་དམ་པའི་སྤྱོད་པ་ལ་འཇུག་པའི་ཕྱིར་མཛད་
དོ། །བཞི་པ་མཚན་ཅི་ལ་བཏགས་ན། བརྗོད་བྱ་ལ་བཏགས་ཏེ་སྐྱེ་བོ་རྣམས་
ལེགས་པའི་ཡོན་ཏན་གྱིས་གསོ་བར་བྱེད་པའི་བསྟན་བཅོས་ཡིན་པས་སོ། །ལྔ་པ་
དབུ་ཞབས་སུ་བསྡུས་པའི་དོན་དུ་ཡིས་བསྟན་ན། དམ་པའི་སྤྱོད་པ་ནས་
བརྩམས་པ་ཀླད་ཀྱི་དོན་དང་། བསྟན་བཅོས་དངོས་ཀྱི་དོན། དམ་པའི་སྤྱོད་པ་
མཐར་ཕྱིན་པར་བསྔོ་བ་མཇུག་གི་དོན་བསྟན་པ་གསུམ་དུ་འདུས་སོ། །
སྤྱི་དོན་གཉིས་པ་བསྟན་བཅོས་ཀྱི་དོན་འཆད་པ་ལ་གཉིས་ཏེ། ལོ་པཎ་
གྱིས་མཚམས་སྦྱར་བ་མཚན་གྱི་དོན་དང་། བསྟན་བཅོས་དངོས་བསྟན་པའོ། །
དང་པོ་ལ་དགོས་པའི་དོན། བསྡུས་པའི་དོན། ཚིག་གི་དོན་གསུམ་ལས། དང༌
པོ་ནི་སྤྱིར་བསྟན་བཅོས་ཀྱི་མཚན་སྔོན་དུ་སྨོས་པས་རྟོག་ལྡན་གྱི་སྐྱེས་བུས་བརྗོད་
བྱ་རྟོགས་སླ་བ་དང་། རྗོད་བྱེད་དགོས་འབྲེལ་དང་ལྡན་པར་ཤེས་ནས་བསྟན་
བཅོས་ལ་འཇུག་པར་སྤྲོ་བའི་དགོས་པ་ཡོད་ལ། རྒྱ་གར་སྐད་དུ། བྱ་ཤ་སུ་ཛནུ་
བིནུ་པོ་ཤ་ནཱ་ན། ཞེས་སྨོས་པའི་དགོས་པ་ནི་བསྟན་བཅོས་ཁུངས་བཙུན་པ་དང་།
སཾཀྲིཏའི་སྐད་ལ་བག་ཆགས་འཇོག་པ་ཡིན་ཞིང་། བོད་སྐད་དུ་ལུགས་ཀྱི་བསྟན་
བཅོས་སྐྱེ་བོ་གསོ་བའི་ཐིགས་པ་ཞེས་བྱ་བ། ཞེས་ཚུར་བསྒྱུར་ནས་སྨོས་པའི་
དགོས་པ་ནི། རྒྱ་སྐད་དུ་ཡོད་ན་མི་གོ་ལ། བོད་སྐད་དུ་བསྒྱུར་པས་གོ་བར་
འདུག་པས་འདི་ལོ་ཙཱ་བའི་དྲིན་ཡིན་སྙམ་དུ་དྲན་པའི་ཕྱིར་རོ། །གཉིས་པ་
བསྡུས་པའི་དོན་ནི་དེ་ལྟ་བུའི་མཚན་འདིས་བསྟན་བཅོས་ཀྱི་དགོས་འབྲེལ་བཞི་་
665



སྡེ་ཚན་གསུམ་པ། ཟུར་བཀོད་ཀྱི་སྐོར།
-
ཡོད་པ་དེ་མདོར་བསྡུས་ནས་སྔོན་དུ་སྨོས་པ་ཡིན་ཏེ། དེ་ལ་བརྗོད་བྱ་ནི་འཇིག་
རྟེན་དམ་པའི་སྤྱོད་པ། དགོས་པ་ནི་གཞུང་འདི་ལ་བརྟེན་ནས་བསྟན་བཅོས་ཀྱི་
དོན་དེ་གོ་བ། གོ་བ་གཞུང་ལས་བྱུང་བས་འབྲེལ་བ། ཉིང་དགོས་ནི་གཞུང་ལས་
བསྟན་པའི་སྤང་བླང་ལེགས་པར་སྤྱད་པས་ཚེ་འདིར་བདེ་ཞིང་སྐྱིད་པ་དང༌། ཕྱི་
མར་མངོན་མཐོ་དང་ངེས་ལེགས་ཀྱི་རྒྱུར་འགྱུར་བའོ། །འཕགས་པ་འཇམ་
དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཞེས་པ་ལོ་ཙཱ་བ་བནྡེ་ཡེ་ཤེས་སྡེས་
རང་དད་པའི་ལྷ་ལ་ཕྱག་འཚལ་བའོ། །གཉིས་པ་བསྟན་བཅོས་དངོས་ཀྱི་དོན་ལ་
གསུམ་སྟེ། ས་བཅད་དང་གཞུང་སྦྱར་ཏེ་ཤེས་པར་བྱའོ། །
རྒྱ་གར་སྐད་དུ། བྱ་ཤ་སུ་ཛནྡྷ་བིནྡྲ་པོ་ཤ་ནཱ་མ། བོད་སྐད་དུ། ལུགས་ཀྱི་
བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བ། འཕགས་པ་འཇམ་དཔལ་
གཞོན་ནུར་གྱུར་པ་ལ་ཕྱག་འཚལ་ལོ། །དཔལ་གྱི་འབྱུང་གནས་འཇམ་དཔལ་
ཀུན་གྱི་དཔལ། །མཐའ་དག་བྱམས་པས་ཁྱབ་པས་འཇམ་པའི་ངང་། །འཇམ་
དང་དཔལ་དུ་གྲགས་པས་ཐུགས་རྗེའི་མགོན། །འཇམ་དཔལ་ཀུན་གྱི་མགོན་ལ་
ཕྱག་འཚལ་ཏེ། །བློ་དམན་སྐྱེ་བོ་མུན་ནག་ལྟ་བུ་ལ། །སྙན་ངག་སྒྲོན་མེ་རབ་ཏུ་
གསལ་བྱའི་ཕྱིར། །བདག་ལྟ་དམན་ལ་སྙན་ངག་སྒྲོན་མེད་ཀྱང་། །བླུན་པོ་གསོ་
ཕྱིར་ཆུ་ཐིགས་ཙམ་ཞིག་བརྗོད། །ཅེས་པའི་སྐབས་འདིར་བསྟན་བཅོས་ཀྱི་ལུས་
རྣམ་པར་བཞག་པ་ཅུང་ཟད་བསྟན་ན། སྤྱི་དོན་བཞི་སྟེ། དང་པོ་འཇིག་རྟེན་ན་
མ་བརྟགས་པའི་བྱ་བ་བྱེད་པའི་མི་ནི་བླུན་པོ་ཡིན་ཏེ། རང་ལ་སྡུག་བསྔལ་སྐྱེད་
པའི་རྒྱུ་མི་ཤེས་པའི་ཕྱིར་རོ། །དེ་དག་བདེ་བར་གསོ་བའི་ཕྱིར་ཐོག་མར་བླུན་པོ་
666



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
རྣམས་འཇིག་རྟེན་དམ་པའི་ཚུལ་སློབ་པ་ལ་བསླབ་བྱ་དཔེའི་སྒོ་ནས་བསྟན་པ་ནི།
དང་པོ་གདམས་ངག་བཅུ་གསུམ་དཔེ་དང་བཅས་ཏེ་བཤད་པ།
གཞན་གྱི་སྐྱོན་རྣམས་བརྗོད་མི་བྱ། །གཞན་གྱི་སྐྱོན་རྣམས་ཅི་བརྗོད་པ། །
དེ་བཞིན་བདག་ལའང་ཡོད་པ་སྟེ། །དཔེར་ན་ཝ་དང་བུད་མེད་བཞིན། །ཞེས་
པ་ནས། འཇིག་རྟེན་འདི་ན་ཤིན་ཏུ་དཀོན། །ཞེས་པའི་བར་གྱིས་བསྟན་ཏོ། །
དེ་ལྟར་འཇིག་རྟེན་གྱི་བྱ་བ་ལ་མཁས་ཀྱང་ཕྱི་ནང་གི་རིག་བྱེད་ཀྱི་ཡོན་ཏན་མ་་་
ཤེས་ན་གཞན་དག་གི་བྲན་ནམ་སྨད་པའི་གནས་སུ་འགྱུར་བས་གཞོན་པའི་དུས་
སུ་ཡོན་ཏན་སློབ་དགོས་ཞེས་བསླབ་བྱ་དཔེའི་སྒོ་ནས་བསྟན་པ་ནི། དེ་ཕྱིར་ཡོན་
ཏན་དག་ལ་ནི། །ཞེས་པ་ནས། ཁྲོན་པའི་སྦལ་བ་ཇི་བཞིན་ནོ། །ཞེས་པའི་བར་
གྱིས་བསྟན་ཏོ། །དེ་ལྟར་ཡོན་ཏན་དང་ལྡན་པ་ཡང་དམ་པའི་ཆོས་དང་མི་ལྡན་
ན་ཚེ་འདིའི་གཡེང་བའི་བདུད་ཀྱིས་བསླུས་ནས་ཕྱི་མར་ངན་སོང་དུ་ལྟུང་བའི་་་
རྒྱུར་གྱུར་ན་མི་རུང་བས་དེ་དག་མཐོ་རིས་ཀྱི་བདེ་བས་གསོ་བའི་ཕྱིར་བསླབ་བྱ་་
དཔེའི་སྒོ་ནས་བསྟན་པ་ནི། རྨོངས་པའི་ལོང་བ་འགའ་ཞིག་ནི། །ཞེས་པ་ནས།
ངང་གིས་བདེ་བ་འཐོབ་པར་བྱེད། །ཅེས་པའི་བར་གྱིས་བསྟན་ཏོ། །དེ་ལྟ་བུའི་
བླང་དོར་གྱི་སྤྱོད་པ་རྣམས་ཀྱང་ལེ་ལོ་དང་སྙོམ་ལས་ཀྱི་དབང་དུ་བཏང་དུ་མི་་་་
རུང་སྟེ། འགལ་རྐྱེན་མང་ལ་མཐུན་རྐྱེན་ཉུང་བས་བརྩོན་འགྲུས་དྲག་པོ་དང་
བཅས་པའི་སྒོ་ནས་མྱུར་དུ་སྒྲུབ་དགོས། ཞེས་སྟོན་པ་ནི། ད་ནི་ཤིན་ཏུ་ངན་
པའི་མིས། །ཞེས་པ་ནས། སྨྲ་བ་བསྙུངས་ཏེ་གནས་པར་བྱ། །ཞེས་པའི་བར་
གྱིས་བསྟན་ཏོ། །ཡན་ལག་རྒྱས་པར་འཆད་པ་ལ་བདུན་ཏེ། གཞུང་དང་འབྲེལ་
667



སྡེ་ཚན་གསུམ་པ། ཟུར་བཀོད་ཀྱི་སྐོར།
-
--
-
-
-
-
-
--
-
-
-
ཡོད་པས་འོག་ནས་ཤེས་པར་བྱའོ། །
གཞན་གྱི་སྐྱོན་རྣམས་བརྗོད་མི་བྱ། །གཞན་གྱི་སྐྱོན་རྣམས་ཅི་བརྗོད་པ། །
དེ་བཞིན་བདག་ལའང་ཡོད་པ་སྟེ། །དཔེར་ན་ཝ་དང་བུད་མེད་བཞིན། །ཞེས་
པའི་དོན་ནི་སྔོན་རྒྱ་གར་ཤར་ཕྱོགས་ན་ཁྱིམ་བདག་གཟའ་མི་གཉིས་ཡོད་པའི་་་་
བུད་མེད་དེས་ཁྱོ་ག་བཞག་སྟེ་སྐྱེས་པ་གཞན་ཞིག་དང་དུས་བྱས་ནས་ཕྱིན་པའི་་
ལམ་དུ་ཆོམ་པོ་བྱུང་སྟེ་གོས་དང་རྒྱན་ཆ་ཐམས་ཅད་བཤུས་པས་ཕན་ཚུན་གང་དུ་
ཡང་འགྲོ་མ་ནུས་པར་སྐྱེངས་བཞིན་དུ་མཚོ་འགྲམ་ཞིག་ན་ཤིང་སྡོང་ཞིག་འདུག་
པའི་དྲུང་དུ་ཤིང་ལོ་སྐམ་པོ་བཏུས་པའི་གསེབ་ཏུ་བསྡད་པའི་ཚེ། ཕྱོགས་དེར་ཝ་
ཞིག་ཁ་རུ་ཤ་ནི་གུ་ཞིག་ཁྱེར་ནས་བྱུང་བ་དང་མཚོ་དེའི་ནང་ནས་ཉ་ཞིག་སྟེང་དུ་
མཆོངས་ནས་བྱུང་བས་ཝ་དེས་ཁའི་ཤ་དེ་ས་ལ་བཞག་ནས་ཉ་སྒུག་པའི་ཕྱིར་སོང་
བ་དང་། ཉ་དེ་ཆུའི་གཏིང་དུ་སོང་ནས་མ་ཟིན། ཤ་དེ་ཁྭ་ཏ་ཞིག་བྱུང་ནས་ཏོག་
གིས་བླངས་ནས་ནམ་མཁའ་ལ་སོང་བས་ཝ་དེ་སྐྱེངས་ནས་མིག་ཕར་ཅེར་ཚུར་་་
ཅེར་ལྟ་བ་ལ། བུད་མེད་དེས་སྨྲས་པ། ཁ་ཤ་བཞག་ནས་ཉ་ཤ་བཙལ། །ཉ་ཤ་
རྒྱ་མཚོའི་གཏིང་དུ་སོང་། །ཁ་ཤ་ནམ་མཁའི་མཐོངས་སུ་ཁྱེར། །ཕར་ཅེར་ཚུར་
ཅེར་སུ་ལ་ཅེར། །བྱས་པས། ཝ་ན་རེ། གཏན་ཁྱོ་བཞག་ནས་སྲོད་ཁྱོ་བཙལ། །
རྒྱན་དང་གོས་རྣམས་ཆོམ་པོས་བཤུས། །ཏ་ལེའི་ལོ་མས་མཚན་མ་བཀབ། །གོས་
མེད་ཤིང་རྩེར་སྡུག་སྡུག་འདྲ། །ཕར་ཅེར་ཚུར་ཅེར་ཁྱོད་ལ་བལྟ། །ཞེས་ཟེར་རོ། །
དེ་བས་ན་རྒྱུ་གཞན་གྱི་སྐྱོན་བརྗོད་པའི་འབྲས་བུས་རང་སྐྱོན་རྗོད་པར་འགྱུར་་་་
བས་མི་བརྗོད་པར་བྱའོ་ཞེས་པའོ། །
668



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
བདག་ཉིད་ལ་ནི་བསྟོད་མི་བྱ། །བདག་ཉིད་ལ་ནི་གང་བསྟོད་པ། །དེ་ནི་
བློ་ཆུང་ཤེས་རབ་ཞན། །དཔེར་ན་ཀ་ལན་ད་ཀ་འདྲ། །ཞེས་པ་ནི་བྲམ་ཟེའི་ཁྱེའུ་
ཀ་ལན་ད་ཀ་ཞེས་བྱ་བ་ཞིག་ནོར་བུའི་མིག་འབུག་པའི་རིག་པ་ཤེས་པ་ལ་ཞེན་་་་
ནས་རིག་པ་གཞན་དག་གང་ལའང་ཁྱད་དུ་བསད་པས་མ་ཤེས་ཏེ། བྲམ་ཟེའི་
ཁྱེའུ་གཞན་རྣམས་ཀྱིས་རིག་པ་མང་པོ་ཤེས་ནས་རྒྱལ་ས་ཟིན་པ་དང་། ཁྱེའུ་
དེས་རང་ལ་བསྟོད་ར་མང་པོ་བཏང་ཡང་མཇུག་ཏུ་དེ་དག་གི་བྲན་དུ་གྱུར་ཏོ། །
དེས་ན་བཤེས་གཉེན་ཆུང་ངུ་ལ་ཞེན་པ་ལྟ་བུ་བློ་རྒྱ་ཆུང་བ་རྣམས་སྤོངས་ཤིག
ཡང་བྱ་ཀ་ལན་ད་ཀ་ཞེས་བྱ་བ་མཆིལ་བ་རྒན་པོ་ཞིག་བཙོན་དུ་བཟུང་ནས་ཐལ་
དོང་དུ་བཅུག་སྟེ་ཡོད་པ་དང་། དང་པོ་དེའི་ཁར་ཚ་རེག་སློ་མ་གང་ཕོ་ནས་སོང་
བའི་རྩེར། ཁྱིམ་བྱ་དེ་ཕོ་ཞིག་བྱུང་ནས་ཚ་རེག་ཐོར་ཐོར་བྱས་པས། མཆིལ་བ་
དེ་དགའ་ནས་བསྟོད་པ། མན་འཇིའི་རྐང་པ་ཟོར་བའི་མཇུག །བྱི་རུའི་སོ་མང་
ཀླད་ལ་བཀལ། །མེན་ཏྲི་རལ་ཀ་ཕྲག་ལ་གཟར། །སྐྱེས་མཆོག་ཁྱོད་ལ་ང་མི་སྨོད། །
ཅེས་བརྗོད་པས་ཁྱིམ་བྱ་དགའ་ནས་བྱེའུ་དེ་རྐང་པ་ལ་འཇུར་བཅུག་ནས་འཕུར་
བས་དོང་དེ་ནས་ཐོན་ཏེ་ཕུར་སོང་ངོ་། །དེ་ནས་མཆིལ་བ་དེས་ང་ཐལ་དོང་ནས་
ཐར་བ་ཡང་ང་རང་གིས་ཚིགས་བཅད་ཤེས་པ་ལས་བྱུང་སྙམ་དུ་དྲེགས་པའི་རྩར་
ཁུག་རྟ་ཞིག་བྱུང་སྟེ་སྨྲས་པ། ཐལ་དོང་ཞག་གསུམ་བཅུག་པ་དང༌། །ཉ་ཚ་ལྔ་
བརྒྱ་བརྒྱབ་པ་དང་། བྱ་རྒྱལ་ཐེ་ལེབ་བཏབ་པ་དང་། །རྣ་བ་ཡ་གཅིག་བཅད་
པ་དེ། །རྒྱལ་ཐོབ་བྱ་བ་དེ་མིན་ནམ། །ང་ཡི་རེ་ཐུལ་བོར་བ་དེ། །ཁྱོད་ཀྱི་གཏན་
ཁང་རོ་ཆུག་ཅིག །ང་རང་ད་དུང་བསྡད་པ་ཅིག །ཟེར་བས་མཆིལ་བ་དེ་བཟའ་
669



སྡེ་ཚན་གསུམ་པ། ཟུར་བཀོད་ཀྱི་སྐོར།
ཤིང་གཅིག་གི་སྟེང་དུ་བབས་ནས་ལུས་པོ་སྤྲུགས་ནས། བཟའ་ཤིང་ལྡེམ་གྱི་ལྡེམ་
པ་དེ། །ཐང་ཤིང་དེ་དང་ཅི་མི་འདྲ། །མཆིལ་བ་སྦྱངས་ཀྱི་སྦྱང་བ་དེ། །བྱ་རྒོད་
སྦྱངས་དང་ཅི་མི་འདྲ། །རོ་བསྟོད་ཆུ་བའི་ལྕགས་གྲང་ལ། །ཉ་ཚ་ལྔ་བརྒྱ་བརྒྱབ་
པ་དེ། ཕུར་ལྡིང་ཞིག་གི་ཆར་མི་ཕོད། ཐལ་དོང་ཞག་གཅིག་བཅུག་ལགས་ཀྱང་། །
རྡུལ་ཕྲན་ཕོག་ཏུ་མ་ཚོར་རོ། །རྣ་བ་ཡ་གཅིག་བཅད་ལགས་ཀྱང༌། །ཤིག་གིས་
ཟ་ཡང་མ་ཚོར་རོ། །ཁྱོད་ཀྱི་རེ་ཐུལ་བོར་བ་དེ། །ང་ཡི་གཏན་ཁྱིམ་ལོས་ཀྱང་
བྱེད། །ཁྱེད་ཀྱི་གསར་པ་བརྩིགས་པ་ལ། །ང་ཡི་བུ་ཁྱིམ་གསར་པ་བྱ། །ཟེར་
གྱིན་བསྡད་པས་ཧོར་བ་གཅིག་བྱུང་ནས་ཁྱེར་བ་ལྟ་བུའོ། །
གྲོགས་ངན་བསྟེན་པར་མི་བྱ་སྟེ། །གྲོགས་པོ་ངན་པ་སུས་བསྟེན་པ། །མ་
གུ་ཏ་ནི་བསྟེན་པ་ཡིས། །ཤིག་རྣམས་ཕུང་བར་གྱུར་ལ་ལྟོས། །ཞེས་པ་ནི།
སྔོན་སྒོམ་ཆེན་ཞིག་གི་ལུས་ན་ཤིག་བདུན་ཡོད་པས་རྒྱུན་དུ་ཟོས་པས་སྒོམ་ལ་་་་་་
གནོད་པ་བྱུང་བས་ཤིག་དང་གྲོས་བྱས་པ། སྒོམ་ཆེན་སྒོམ་ལ་བཞུགས་ཙ་ན་ཤིག་
གིས་མི་ཟ་བ་དང་མི་བཞུགས་ཙ་ན་ཟོས་ཀྱང་མི་སྐྱུར་བར་དམ་བཅས་ཏེ་གནས་་
པ་དང་། དུས་རེ་ཤིག་ན་ལྗི་བ་གཅིག་བྱུང་སྟེ་གྲོགས་པོ་ཁྱེད་ཅག་རེ་ཚོ། བདག་
ཅག་ཀྱང་འདིར་འདུག་གོ་ཟེར་བས་ཤིག་གིས་སྨྲས་པ། བདག་ཅག་དང་སྒོམ་
ཆེན་ཚིག་ལ་དམ་བཅས་ཡོད་པས་ད་ལྟ་སྒོམ་ལ་བཞུགས་པའི་དུས་འདིར་མ་ཟ་་་
ཞིག ལྡི་བས་སྨྲས་པ། ཁྱོད་དང་ཆད་བྱས་ཡོད་མོད་ཀྱི་བདག་དང་ཆད་བྱས་
མེད་པས་ཟའོ། །ཤིག་གིས་སྨྲས་པ། བདག་ཅག་ཡིན་སྙམ་སྟེ་འོང་བས་བདག་
ཅག་ལ་གནོད་པར་འགྱུར་རོ། །མ་ཟ་ཞིག་ཅེས་བརྗོད་ཀྱང་མ་ཉན་པར་ཟོས་
670



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
པས་སྒོམ་ཆེན་གྱི་བསམ་པ་ལ་དམ་བཅའ་ལྟར་མི་བྱེད་པ་སྙམ་སྟེ་ཁྲོས་ནས་བལྟས་
པས་ལྕི་བ་བྲོས་ཏེ་མ་རྙེད་པར་ཤིག་རྣམས་འདུག་པ་ལ་ཚིག་རྩུབ་སྨྲས་པས་ཤིག་་
རྣམས་ཀྱིས་བདག་ཅག་མིན་ནོ། །རྫི་བ་ལགས་སོ་ཞེས་སྨྲས་ཀྱང་མ་ཉན་པར་
ཤིག་རྣམས་བཏུས་ཏེ་བོར་རོ། །དེ་བས་གྲོགས་ངན་གདུག་པ་ཅན་བསྟེན་ན། རང་
གཅིག་བུར་མ་ཟད་སྡེ་དང་བཅས་པ་འཕུང་བའི་རྒྱུ་ཡིན་པས་སྤང་བར་བྱའོ། །
ཞེས་པའི་དོན་ནོ། །
ངན་པ་རྣམས་ལ་གྲོས་བཏབ་ན། །ལེགས་པར་སྨྲས་ཀྱང་ཉེས་པར་འགྲོ། །
སྤྲེའུས་ཀ་ལན་ད་ཀ་ཡི། །ཚང་བཤིག་པ་ཡི་ཚུལ་ལ་ལྟོས། །ཞེས་པ་ནི། སྤྲེའུ་
དང་ཀ་ལན་ད་ཀ་ཞིག་གྲོགས་པོ་བྱས་ཏེ་ཤིང་སྡོང་ཞིག་གི་སྐེད་པ་ན་ཀ་ལན་ད་་་་
ཀས་ཚང་བྱས། རྩེ་མོ་ན་སྤྲེའུ་དེ་འདུག་པ་ལས། དབྱར་གྱི་དུས་སུ་ཆར་བ་བྱུང་
བས་སྤྲེའུ་གཤེར་ཏེ་ལུས་སྤྲུགས་ཙ་ན་ཀ་ལན་ད་ཀ་ཚང་ན་གནས་པ་ཡང་གཤེར་་
ཏེ་མ་སྐྱིད་པས། སྤྲེའུ་ལ་གྲོས་བཏབ་པ། གྲོགས་པོ་ཁྱོད་ལག་པ་ནི་གཟོ། ཡང་
ཟོར་ནི་ཚེ། རིག་པ་ནི་གཙང་། དེ་ཙུག་མ་བསྡད་པར་ཚང་སྐྱིད་པོ་ང་ཡི་འདི་
འདྲ་ཞིག་གྱིས་ལ་སྡོད་དང་ཁྱོད་རང་ཡང་སྐྱིད། ང་ཡང་མི་བངས་པར་སྐྱིད་པར་
འདུག་བྱས་པས། ཁོའི་ཚང་ངོམས་པར་གོ་ནས་སྤྲེའུ་ཁྲོས་ཏེ་ངན་པ་ཁྱོད་ལྟ་བུས་
བདག་ལ་ཁ་བརྡ། ཁྱོད་ཀྱི་ཚང་སྐྱིད་པ་དེ་ཁྱེར་ཟེར་ནས་ཚང་བཤིག་སྟེ་གཏོར་
རོ། །དེ་བས་ན་རང་བཞིན་ངན་པའི་མི་ལ་གྲོས་བཏབ་ཀྱང་མི་ཉན་པའི་སྟེང་དུ་
སླར་གནོད་པའི་རྒྱུར་འགྱུར་བས་ཁ་ཉུང་བར་བྱའོ། །ཞེས་པའི་དོན་ནོ། །
སྤྱོད་པ་རྣམས་ལ་བག་ཡོད་བྱ། །བག་མེད་རྒྱུན་དུ་སྤང་པར་བྱ། །གླང་
671



སྡེ་ཚན་གསུམ་པ། ཟུར་བཀོད་ཀྱི་སྐོར།
ཆེན་མྱོས་པ་ལྟ་བུ་ནི། །ནམ་ཡང་བྱ་བ་མ་ཡིན་ནོ། །ཚིག་རྣམས་བརྗོད་འདོད་
རྟག་ཏུ་ནི། །ཇི་ལྟར་བརྟགས་ཤིང་དེ་ལྟར་སྨྲ། །གང་ཞིག་མ་བརྟགས་པར་སྨྲ་བ། །
དཔེར་ན་སྨྱོན་པའི་བསྙོན་ཚིག་བཞིན། །ཞེས་པ་ནི། མི་ཞིག་དོན་གཉེར་དུ་
འགྲོ་བ་ལས། ལ་ཞིག་ལ་འཇིགས་ཏེ་ཕྱིན་པ་ལས་ལ་ཁར་སྨྱོན་པ་ཞིག་དང་
འཕྲད་པས་གཏམ་དྲིས་པས། ལ་རྒྱབ་ན་དགྲའི་འཇིགས་པ་མི་འདུག་གམ་བྱས་
པས། ཁོ་ན་རེ་ལ་རྒྱབ་ན། ཆུ་གསུམ་མེ་དང་བརྒྱད། མདུང་གསུམ་འཕང་དང་
བཞི་འགྲོ་བ་གར་སོང་། འཇིགས་པ་འོང་ལས་ཆེ་ཟེར་བས། དགྲ་ཡོད་པ་ཡིན་
ཏེ་སྙམ་ནས་ལོག་པས་དོན་མ་གྲུབ་པོ། །དེས་ན་ཚིག་འབྲེལ་མེད་པ་དེ་ལྟ་བུ་
གཞན་ཐེ་ཚོམ་ཟ་ཞིང་། རང་ཡང་ངག་འཆལ་བར་འགྱུར་བས་སྤོངས་ཞེས་པའི་
དོན་ནོ། །
དགོས་པ་མེད་པའི་བརྫུན་ཚིག་ནི། །ནམ་ཡང་བརྗོད་པར་མི་བྱའོ། །
བདག་མི་ཕན་པར་གཞན་གནོད་པ། །དཔེར་ན་ནེ་ཙོའི་བརྫུན་ཚིག་བཞིན། །
ཞེས་པ་ནི་སྔོན་རྒྱལ་པོ་བུ་རམ་ཤིང་བས་ནགས་ཁྲོད་དུ་བྱ་གཤོར་དུ་ཕྱིན་པས། །
ནེ་ཙོ་སྨྲ་ཤེས་པ་ཞིག་ཟིན་པས། དེས་རྒྱལ་པོ་ལ་ཁྱོད་ད་བར་བྱ་གཤོར་ཏེ། ཤུལ་
དུ་བུ་སྨད་རྣམས་མ་ལ་ཡའི་རྒྱལ་པོས་བསད་ཀྱི་བྱས་པས་རྒྱལ་པོས་ཚིག་དེ་ཐོས་་
པས་ཐོག་མར་ནེ་ཙོ་བསད། དེ་ནས་རང་གི་ཡུལ་དུ་མ་ཕྱིན་པར་མ་ལ་ཡའི་ཡུལ་
དུ་སོང་སྟེ། ཁྱོད་ཅག་བདག་གི་བུ་སྨད་ཅིའི་ཕྱིར་གསོད་ཅེས་སྨྲས་པས། དེ་དག་
གིས་ཁྱོད་ཀྱི་བུ་སྨད་ལ་བདག་གིས་གནོད་པ་ཅི་ཡང་མ་བྱས་སོ། །ལྟོས་ཤིག་ཅེས་
སྨྲས་ཀྱང་མ་ཉན་པར་མི་མང་པོ་བསད་ནས་རང་གི་ཡུལ་དུ་ཕྱིན་ཙ་ན། བུ་སྨད་
672



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
ལ་གནོད་པ་མེད་པར་འདུག་པས། ནེ་ཙོའི་བརྫུན་དུ་ཤེས་ནས་འགྱོད་པ་ཆེན་པོ་
སྐྱེས་སོ། །དེ་བས་ན་དགོས་པ་མེད་པའི་བརྫུན་ཆེན་པོས་རང་གཞན་འཕུང་བར་
འགྱུར་བས་སྤང་བར་བྱ་ཞེས་པའི་དོན་ནོ། །
བརྫུན་གྱི་ཚིག་རྣམས་བརྗོད་མི་བྱ། བརྫུན་གྱི་ཚིག་རྣམས་བརྗོད་བྱས་ནས། །
མྱུར་བར་གཞན་གྱིས་ཤེས་འགྱུར་ཏེ། །དཔེར་ན་བྱི་ལའི་བརྫུན་ཚིག་བཞིན། །
ཞེས་པ་ནི། སྔོན་གྱི་དུས་སུ་དགེ་སློང་ཞིག་ལ་བྱི་ལ་ཞིག་གིས་དངོས་པོ་མང་དུ་
བརྐུས། ལན་གཅིག་ཕྲེང་བ་ཞིག་བརྐུས་པས་དགེ་སློང་གིས་བལྟས་པས་མཇུག་
མ་ནས་བཟུང་སྟེ་གཉིས་ཀས་འཐེན་པས་མཇུག་མ་ཆད་དེ་ཁོ་ཡང་ཟོར་ཆུང་ངུར་
སོང་བ་དང་། བྱི་བ་མ་ཟིན་པས་བཀྲེས་ཏེ་ཉམས་ཆུང་ངུར་སོང་བ་དང་། བྱི་ལ་
དེས་ཕྲེང་བ་སྐེ་ལ་གྱོན་ནས་བྱི་བ་ཞིག་ལ་འདི་སྐད་སྨྲས་སོ། །ང་ནི་བསླབ་པའི་
དགེ་སློང་བྱི་བའི་ལྷ་ཡིན་ཏེ། གཞན་གྱི་སྲོག་མི་གཅོད། མ་བྱིན་པར་མི་ལེན།
བརྫུན་མི་སྨྲ། འདོད་ལོག་མི་སྤྱོད། ཆང་མི་འཐུང་བ་ཡིན་པས། ཁྱོད་ཡང་དེ་
ལྟར་བྱེད་འཚལ་ཞེས་ཡང་ཡང་བརྫུན་སྨྲས་པས། བྱི་བས་སྙམ་ནས་ང་ཡི་ཞང་པོ་
བྱི་ལྷ་འདི་བདག་ཅག་རྣམས་ལ་བཟང་བར་འདུག་སྙམ་སྟེ་བྱི་བ་གཞན་རྣམས་་་་
ཀྱང་བཏུས་ནས་སློབ་དཔོན་བྱི་ལྷ་ལ་ཆོས་ཞུས་པས་སྲོད་ལ་ཆོས་མང་པོ་བཤད་་་་
པས། བྱི་བ་གཞན་ཡང་མང་པོ་བྱུང་ངོ་། །དེ་ནས་བྱི་ལ་དེ་རང་ཐག་གི་སྟེང་དུ་
འདུག་ནས་བྱི་བ་རྣམས་ཁོད་ཀྱི་སྟེང་དུ་བཞག་སྟེ་སྲོད་ལ་ཆོས་བཤད་ནས་ཆོས་་་
ཐོན་པ་དང་བྱི་བ་རྣམས་བསྐོར་བ་བྱེད་དུ་བཅུག་ནས་ཕྱི་མ་གང་ཡིན་པ་དེ་་་་་་་
བཟུང་གིན་ཟོས་སོ། །དེ་ལྟར་བྱས་པའི་དུས་སྐབས་སུ་བྱི་ལྷ་དེ་ཚོ་རུ་སོང་། བྱི་
673



སྡེ་ཚན་གསུམ་པ། ཟུར་བཀོད་ཀྱི་སྐོར།
བ་
---
-
བ་རྣམས་ཉུང་དུ་སོང་བ་དང་། བྱི་བ་རྣམས་ཡིད་མ་ཆེས་ཏེ། ཚོགས་ནས་གླེང་
བས་བྱི་བའི་དཔོན་པོ་ར་ཕན་བྱ་བ་ཞིག་ཡོད་པ་དེས་སློབ་དཔོན་གྱི་ཤུན་ལ་སྤུ་་་
དང་རུས་པ་འདུག་པ་མཐོང་ནས། སློབ་དཔོན་བརྫུན་གཏོང་རིག་བཞིན་དུ་
དྲིས་པ། སློབ་དཔོན་ཁྱེད་ཟས་སུ་ཅི་ཟ་བ་ལགས་བྱས་པས། བདག་ལོ་རྐང་འདྲ་
བ་ཟ་བ་ཡིན་ཟེར་རོ། །དེ་ནས་ར་ཕན་གྱིས་བྱི་བ་ཐམས་ཅད་བཏུས་ཏེ་དེ་དག་
སྨྲས་པས་ཐམས་ཅད་སྐྲག་སྟེ་ཐབས་ཅི་ཡོད་གླེང་བས་ར་ཕན་ན་རེ། ཐབས་ཡོད་
ཀྱི་ཟེར་ཏེ་སློབ་དཔོན་ལ་རྒྱན་འདོག་ཟེར་ཏེ་སྐེ་ལ་དྲིལ་བུ་བཏགས་ནས་དྲིལ་བུའི་
སྒྲ་བྱུང་ཙམ་ན་ཐམས་ཅད་ཀྱིས་ལྟ་བར་བྱེད་དོ། །ལན་ཅིག་དྲིལ་བུའི་སྒྲ་དྲག་པོ་
བྱུང་བས་ཐམས་ཅད་ཀྱིས་བལྟས་པ་དང་བྱི་བ་ཞིག་བཟུང་ནས་གསོད་པ་ཐམས་
ཅད་ཀྱིས་མཐོང་ནས་ར་ཕན་གྱིས་སྨྲས་པ། སློབ་དཔོན་ཡན་ལག་རྒྱས་གྱུར་ཏེ། །
བདག་གི་བྱི་ཚོགས་ཉུང་ངུར་ཐལ། །རྔ་སྣུམ་དག་ཀྱང་མི་བལྟ་བས། །སློབ་
དཔོན་མ་བཞུགས་སློབ་དཔོན་གཤེགས། །ཟས་སུ་ལོ་རྐང་ཟ་བ་ལ། །རིལ་མ་སྤུ་
ཅན་ག་ལ་མཆིས། །བྱས་པས་བྱི་ལ་ན་རེ། ང་ཀ་རིལ་མ་མི་སྦེད་པ་ཟེར་ནས་ས་
གཡོགས་སོ། །དེ་ནས་བྱི་བ་ཐམས་ཅད་བྱེད་དེ་ཕྱག་དང་བསྙེན་བཀུར་མི་བྱེད་
པར་བྲོས་སོ། །དེ་བཞིན་དུ་གཞན་རྫུན་གྱིས་བསླུས་ན་རང་དོན་ཅུང་ཟད་འགྲུབ་
ཀྱང་མྱུར་དུ་གཞན་གྱིས་རིག་ནས་རང་བཙུན་པར་མི་འགྱུར་བས་སྤོངས། ཞེས་
པའི་དོན་ནོ། །
ཚུལ་འཆོས་སྤྱོད་པར་བྱ་བ་ཡིས།་ །ཚུལ་འཆོས་སྤྱོད་པ་གང་བྱེད་པ། །དེ་
ནི་བཙུན་པར་མི་འགྱུར་ཏེ། །བྲམ་ཟེ་ན་ཡའི་རྒྱལ་མོ་བཞིན། །ཞེས་པ་ནི། བྲམ་
674



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
ཟེ་ན་ཡ་ཞེས་བྱ་བ་བགད་པའི་དུས་སུ་ཁ་ནས་མུ་ཏིག་འཛག་པ་གཅིག་ཡོད་པ་་་
ལས། རྒྱལ་པོའི་བུ་མོ་ཞིག་ཆུང་མར་བླངས་པས་དེ་ལ་བུ་ཞིག་བཙས་པས་མིང་
ཀུ་མ་ར་ཞེས་བཏགས་སོ། །དུས་ཞིག་ན་བུད་མེད་ན་རེ། ངས་ནི་བྲམ་ཟེ་ཁྱོད་
དང་བུ་འདི་མ་གཏོགས་སྐྱེས་པ་གཞན་ལ་རེག་པ་སྤང་ངོ་ཞེས་ཟེར་བས་ངོ་མཚར་
ཆེ་བ་ལ་ལན་ཅིག་བྲམ་ཟེ་དེ་ཡུལ་གཞན་ཞིག་ཏུ་ཕྱིན་ཏེ་ལོག་འོངས་ཙ་ན་བུད་་་་
མེད་དེ་ཁོལ་བོ་ཅིག་དང་ལྷན་ཅིག་ཏུ་ཉལ་འདུག་པ་མཐོང་བས་བུད་མེད་ལ་ཁྲེལ་
བ་དང་། ཡང་དེའི་ཚེ་རྒྱལ་པོ་ཞིག་མུ་ཏིག་སློང་བའི་ཕྱིར་བུད་མེད་འབོད་དུ་
བྱུང་བས་སོང་བའི་ལམ་དུ། ནེ་ཙོ་ཞིག་མདོ་འདོན་ཅིང་ཆུ་འཐུང་བའི་ཚེ་གཤོག་
པ་ལ་ཆུ་བཙགས་ནས་འཐུངས་པ་མཐོང་བས་ཇི་ལྟ་ཡིན་དྲིས་པས། སྲོག་ཆགས་
ཁར་སོང་ན་སྙིང་རྗེ་བ་ཡིན་ཟེར་བས་ངོ་མཚར་སྐྱེས་སོ། །རྒྱལ་པོའི་གནས་སུ་
སླེབས་པ་དང༌། དེ་ན་ལྟད་མོ་དང་རྩེད་འཇོ་ལ་སོགས་པ་མང་པོ་འདུག་ཀྱང་།
བྲམ་ཟེ་རང་གི་ཆུང་མ་ལ་ཡིད་མུག་པས་གད་མོ་མ་བྱུང་བས་མུ་ཏིག་ཀྱང་མ་བྱུང་
པར་སླར་ལོག་སྟེ་ཕྱིན་པས་ལམ་གྱི་རྩིག་ཕག་ཅིག་ན་ནེ་ཙོ་དེས་སྲོག་ཆགས་མང་
པོ་བསྒྲུགས་ནས་ཟ་བ་མཐོང་བས་ཡིད་བྱུང་བར་གྱུར་ཏོ། །ཁྱིམ་བདག་ཅིག་གི་
གནས་ན་དགེ་སློང་འགའ་ཞིག་ལ་ཆོས་སྟོན་འདྲེན་ཅིང་འདུག་པས་དགེ་སློང་་་་
ཞིག་གིས་ཁྱིམ་བདག་ཅིག་གི་རྒྱན་ཆ་ལས་གསེར་སྦྲམ་ཞིག་ཟགས་པ་མཐོང་ནས།
ཁ་བཤལ་ཏེ་ཕྱིར་སོང་བ་དང་། གསལ་བྱེད་ཀྱི་ཞབས་སྤྲ་ཚིལ་གླན་ཏེ། སྦྱར་མ་
ཞིག་ལག་ཏུ་བཟུང་ནས་འདི་སྐད་དུ། ཁྱེད་གྱི་སྟན་ལས་སྦྱར་མ་འདི་བདག་གི་
གོས་ལ་འབྱར་འདུག་པས་མ་བྱིན་པར་བླངས་པའི་ལྟུང་བར་འགྱུར་ན་མི་རུང་་་་
675



སྡེ་ཚན་གསུམ་པ། ཟུར་བཀོད་ཀྱི་སྐོར།
ཞེས་ནང་དུ་བོར་ནས། གསེར་སྦྲམ་དེ་སྤྲ་ཚིལ་བསྒོས་ཏེ་བླངས་ནས་སོང་བ་
མཐོང་པས་ཡིད་བྱུང་བར་གྱུར་ཏོ། །ཡང་རྒྱལ་པོ་འདི་ཕོ་བྲང་དུ་ཕྱིན་ཏེ་གནག་
ར་ཞིག་ཏུ་ཉལ་ཏེ་འདུག་པ་དང་། རྒྱལ་པོའི་བཙུན་མོ་དེ་ནམ་ཕྱེད་ཙ་ན་གནག་
རྫི་དེའི་གམ་དུ་བྱུང་ནས། རྫི་བོ་དེ་ན་རེ། ད་ཅི་ནས་མི་འོང་བར་ང་ཡི་གཉིད་
ཆག་ཟེར་ནས་དབྱུག་པ་ཞིག་བརྒྱབ་པ་ལ་བཙུན་མོས་མི་རྒོལ་པར་བདེན་ནོ་ཟེར་
ཏེ་ཉལ་བོ་བཤམས་སོ། །སང་ཉིན་རྒྱལ་པོའི་དྲུང་དུ་ཕྱིན་ཙ་ན། རྒྱལ་པོས་བཙུན་
མོ་དེ་ལ་རྩེད་མོའི་ཕྱིར་གསེར་གྱི་སོར་གདུབ་ཕངས་པས་ཨ་ན་ཟེར་དུས་སོ། །
དེར་བྲམ་ཟེའི་བསམ་པ་ལ་ཐམས་ཅད་ཡིད་བརྟན་མེད་པར་འདུག་སྙམ་དུ་་་་་་
བསམ་སྟེ་གད་མོ་ཤོར་བས་བབ་ཅོལ་དུ་མུ་ཏིག་མང་པོ་སྐྱུགས་པས་རྒྱལ་པོས་མུ་་
ཏིག་བསླངས་པའི་ཚེ་མི་སྐྱུག་པར་དོན་མེད་དུ་སྐྱུགས་པ་ཅི་ཡིན་དྲིས་པས། བྲམ་
ཟེ་ན་རེ། ཀུ་མ་ར་ཡི་ཨ་མ་དང་། །ནེ་ཙོས་གཤོག་པར་ཆུ་འཚག་དང་། །དགེ་
སློང་གསེར་ལེན་རྡུལ་སྐྱེལ་དང་། །གནས་རྫིས་དབྱུག་པས་བསྣུན་པ་བདེན། །
རྒྱལ་པོས་སོར་གདུབ་འཕངས་ལ་བཤུམས། །ངོ་མཚར་ཧ་ཧ་རྒོད་རེ་བྲོ། །ཟེར་
གྱིན་མུ་ཏིག་སྐྱུགས་པས། རྒྱལ་པོས་དེ་དག་གི་དོན་དྲིས་པས་གང་གིས་ཉེས་པ་
བྱས་ཀྱང་རྒྱལ་པོས་ཆད་པ་མི་གཅོད་ན་བཤད་དོ་ཟེར་བས། དེ་ལྟར་དམ་བཅས་
ནས་བཤད་པས། གཉིས་ཆར་འཁོར་བ་ལ་སྐྱོ་བ་སྐྱེས་ཏེ། རབ་ཏུ་བྱུང་ནས་
ནགས་སུ་བསྒོམས་པ་ལྟ་བུའོ། ། །
མཛའ་བཤེས་ངན་པའི་ཚིག་མ་མཉན། །མཛའ་བཤེས་ངན་པའི་ཚིག་ཉན་
པ། །འདོད་དོན་མེད་པར་སླུ་བར་འགྱུར། །དཔེར་ན་རུས་སྦལ་སྤྲེའུ་བཞིན། །
676



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
ཞེས་པ་ནི། སྔོན་གྱི་དུས་ན་རུས་སྦལ་ཞིག་དང་སྤྲེའུ་ཞིག་གྲོགས་པོ་བྱས་ཏེ་རུས་
སྦལ་སྐམ་ལ་ཐོན་དུས་སྤྲེའུས་ཤིང་ཐོག་མང་པོ་ཁྱེར་ནས་བྲག་ཕུག་ཅིག་ཏུ་ཚོགས་
ནས་ནུབ་རེ་བཞིན་གཏམ་མང་པོ་གླེང་གིན་འདུག་པ་ལས། རུས་སྦལ་གྱི་ཆུང་མ་
དེ་བློ་མ་བདེ་ནས་ཁྱོད་སྐམ་ལ་སོང་ནས་ཡུན་རིང་པོར་མི་ཡོང་བ་ཅི་ཡིན་དྲིས་་་་
པས། ང་ལ་གྲོགས་པོ་སྤྲེའུ་ཞིག་ཡོད་པ་དེས་ཤིང་ཐོག་མང་པོ་བྱིན་གྱིན་ལབ་
མང་དུ་བྱས་པས། མོའི་རྟོག་པ་ལ་མཚན་མོ་མི་ཡོང་བའི་ལུགས་འདིས་ཆུང་མ་
ཞིག་རང་ཡོད་དམ་སྙམ་ནས། མོས་ན་རྫུ་བཏབས་འཁུན་གྱིན་བསྡད་པ་དང་།
ཁོ་བྱུང་ནས་ཅི་ཉེས་ཟེར། ང་ན་བྱས་པས། ཐབས་ཅི་ཕན་ཟེར། སྤྲེའུའི་སྙིང་
ཕན་ཏེ་བྱས་པས། ཁོས་བདེན་སྙམ་སྟེ། ངས་བཙལ་ལ་འོང་གིན་ཟེར་ཏེ་གྲོགས་
པོ་སྤྲེའུའི་ཐད་དུ་སོང་ནས་ཁྱོད་ཀྱིས་ང་ལ་བཟའ་བཏུང་མང་པོ་བྱིན་ཡོད། ད་
ཁྱོད་ལ་ཁ་ལན་ཅིག་འཇལ་དགོས་བྱས། ང་ཡི་ཁང་པ་རྒྱ་མཚོའི་གཏིང་དུ་
གཤེགས་དགོས་བྱས་པས། སྤྲེའུས་མི་འགྲོ་སྨྲས་པ་དང་། རུས་སྦལ་ན་རེ།
གྲོགས་པོ་གྲོགས་པོ་བྱས་ཀྱིས་ཀྱང་། །བང་སོགས་སྐྱ་བོ་མ་མཐོང་བར། །གྲོགས་
པོ་བྱས་ཀྱང་ཁ་ཙམ་ཡིན། །ཟེར་ནས་ནན་ཆེར་བྱས་པས་ངོ་མ་ཆོག་པར་མིག་
བཙུམས་ནས་རུས་སྦལ་གྱི་རྒལ་བ་ལ་ཞོན་ཏེ་ཕྱིན་ནས་རུས་སྦལ་གྱི་ཁང་པར་་་་་
སླེབས་པ་དང་། རུས་སྦལ་ན་རེ། ངའི་ཆུང་མ་འདི་ན་ནས་སྤྲེའུའི་སྙིང་དགོས་
ཟེར། མི་ཕོད་དེ་གྲོགས་པོའི་སྙིང་དེ་འདོན་དགོས་བྱས་པས། སྤྲེའུ་ན་རེ། ཨེ་
མ་གྲོགས་པོ་གཤེར་ལ་གནས་པའི་བློ་ངན་པོ། ད་ཅི་སྐམ་ལ་དེ་སྐད་མི་གསུངས་
པར། བདག་ཅག་སྤྲེའུ་ཐམས་ཅད་ཀྱི་སྙིང་ནི་ཐང་ཤིང་རྩེ་ལ་འཇོག སླར་ལོག་
677



སྡེ་ཚན་གསུམ་པ། ཟུར་བཀོད་ཀྱི་སྐོར།
ད་ལྟར་ལེན་དུ་འདེང་། ཞེས་སྨྲས་པས། རུས་སྦལ་གྱིས་བདེན་ནམ་སྙམ་སྟེ་སྤྲེའུ་
ཁུར་ནས་ལེན་དུ་ཕྱིན་པས་ཐང་ཤིང་གི་རྩེར་སླེབས་པ་དང་། སྤྲེའུ་ན་རེ། ཁྱོད་
རང་ཁ་གདོངས་ལ་སྡོད་ཅིག ངས་སྙིང་བསྐྱུར་ལ་བཏང་གི་ཟེར་ནས་ཐང་ཤིང་
གི་རྩེ་ལ་སོང་སྟེ་སྨྲས་པ། གྲོགས་པོ་ངན་པ་བསྟེན་པས་ཕུང་། །དོན་མེད་རྒྱ་
མཚོའི་གཏིང་དུ་ཁྲིད། །ཤེས་རབ་བློ་དང་མི་ལྡན་ན། །རིན་ཆེན་སྲོག་དང་དོ་
བྲལ་བྱས། །སྤྲེལ་སྙིང་འདོད་ན་འོ་དེ་ཁྱེར། །ཟེར་ནས་ཤུན་ཞིག་བསྐྱུར་བ་རུས་
སྦལ་གྱི་ཁར་ཚངས་ཀྱིན་སོང་བས། རུས་སྦལ་སྙིང་ན་ནས་སྔར་གྱི་འཚོགས་ས་
བྲག་ཕུག་དེར་བསྒུགས་པས་སྤྲེའུ་བྱུང་སྟེ་ཁོ་ཡོད་མེད་བརྟག་པའི་ཕྱིར། བྲག་
ཕུག་རྒན་མོ་ཞེས་བོས་ཏེ་ནུབ་གཉིས་པ་གསུམ་པ་ལའང་དེ་བཞིན་ལན་མང་དུ་་་
བོས་ཀྱིན། ལན་ལ་མ་བྱུང་ཟེར་གྱིན་ལོག་ཕྱིན་ཏེ། ཡང་ནུབ་བཞི་པར་ཡང་ཕྱིན་
ཏེ་བོས་པས་རུས་སྦལ་གྱི་རྟོག་པ་ལ་སྔར་བྲག་ཁུང་འདི་ལ་ལན་རེ་ཡོང་བ་ཡིན་་་
ལས་ཆེ་སྙམ་ནས། ཨ་བྱས་པས། སྤྲེའུ་ན་རེ། རྟོག་དཔྱོད་སྔོན་ལ་བཏང་ན་
མཁས་པ་ཡིན། །འགྱོད་པ་ཕྱི་ལ་བྱེད་པ་བླུན་པོ་ཡིན། །བྲག་ཕུག་སྐད་ལན་སྟེར་
བ་ལྟས་ངན་ཡིན། །འདི་རུ་སྡོད་པ་མི་བཟང་འགྲོ་བ་བཟང་། །ཟེར་ནས་ནགས་
སུ་སོང་བ་ལྟ་བུའོ། ། །
གཡོ་ཅན་ངག་འཇམ་ཚིག་མི་མཉན། །དེ་ཡི་ཚིག་རྣམས་ཉན་བྱེད་པ། །
དཔེར་ན་དབང་པོའི་རྒྱལ་མཚན་གྱིས། །སྤྱང་ཁུ་ལ་སོགས་བསླུས་ལ་ལྟོས། །ཞེས་
པ་ནི། དབང་པོའི་རྒྱལ་མཚན་ནི་བརྒྱ་བྱིན་ནོ། །སྤྱང་ཁུ་ནི་ཨ་སུ་རའི་སྒྲའི་རྐྱེན་
གྱིས་ལྷ་མ་ཡིན་ལ་འཇུག་པས་འདིར་ལྷ་མ་ཡིན་ལ་འཇུག་གོ །སྔོན་ལྷ་དང་ལྷ་མ་
_678



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
ཡིན་གྲོས་བྱས་ཏེ་འོ་མ་ཅན་གྱི་རྒྱ་མཚོ་ཞེས་བྱ་བ་བསྲུབས་པ་ལ། རི་རབ་མནྡ་ར་
བ་སྲུབ་ཤིང་བྱས། ཀླུ་དགའ་བོ་དང་འཇོག་པོས་སྲུབ་ཐག་བྱས། ཁྱབ་འཇུག་
གིས་རུས་སྦལ་ཆེན་པོ་ཞིག་ཏུ་བྱས་ཏེ་གཞི་བྱས་ནས་བསྲུབས་པས། དང་པོར་ཉི་
མ་དང་ཟླ་བ་གཉིས་བྱུང་སྟེ་ནམ་མཁའ་ལ་སོང་ངོ༌། །ཡང་བསྲུབས་པས་དུག་
བུམ་པ་གང་བྱུང་བ་རྟ་མགྲིན་གྱིས་གསོལ་ལོ། །དེ་ནས་ཆང་བུམ་པ་གང་བྱུང་བ་
ལྷ་རྣམས་ཀྱིས་ཁྱེར་རོ། །དེ་ནས་བདུད་རྩི་བུམ་པ་གང་བྱུང་བ་ལྷ་མ་ཡིན་གྱིས་
ཁྱེར་བས། བརྒྱ་བྱིན་གྱི་བསམ་པ་ལ་རྫུ་འཕྲུལ་གྱིས་ལྷ་མ་ཡིན་ལས་བདུད་རྩིའི་
སྐལ་བ་ཞིག་ཐོབ་པར་བྱའོ་སྙམ་སྟེ། ལྷ་མ་ཡིན་གྱི་བུ་མོ་མཚར་སྡུག་འོད་དང་
ལྡན་ཞིང་ཡིད་དུ་འོང་བ་ཞིག་ཏུ་སྤྲུལ་ནས། ལྷ་མ་ཡིན་བདུད་རྩི་བགོ་བའི་
གསེབ་ཏུ་ཕྱིན་ནས་སྨྲས་པ་ཁྱེད་ཅག་རྣམས་འཇིག་རྟེན་ཆོས་ལུགས་ལྟར་མི་བྱེད་
དམ། དེ་དག་གིས་སྨྲས་པ། ཇི་ལྟར་བྱེད་སྨྲས་པས། འཇིག་རྟེན་ཐམས་ཅད་
སྐྱེས་པས་བཙལ་ནས་བུད་མེད་ཀྱིས་བགོ་བ་ཡིན་མོད། དེ་ནས་མོ་གཟུགས་
མཛེས་པས་ཐམས་ཅད་ཀྱིས་ཕྲག་དོག་མེད་པར་གཏད་དོ། །ཡང་སྨྲས་པ། ཁྱེད་
ཅག་རྣམས་འཇིག་རྟེན་ཆོས་ལུགས་ལྟར་ཟ་ན་སྔོན་དུ་ཁྲུས་བྱེད་དགོས་བྱས་པས།
ཐམས་ཅད་ཀྱིས་བདེན་ནོ་ཞེས་ཁྲུས་བྱས་པས་གཡེངས་པ་ན། བུ་མོས་བདུད་རྩི་
ཁྱེར་ནས་ལྷ་ཡུལ་དུ་བྲོས་ཏེ་ལྷ་རྣམས་ལ་བདུད་རྩི་བགོས་སོ། །དེ་ནས་ལྷ་མ་ཡིན་
སྒྲ་གཅན་གྱིས་བདུད་རྩིའི་སྐལ་བ་ཞིག་ཐོབ་པར་བྱ་སྙམ་སྟེ། ལྷའི་བུ་ཞིག་ཏུ་
སྤྲུལ་ནས་ཕྱིན་པས་བརྒྱ་བྱིན་གྱིས་ལྷའི་བུ་ཟླ་བ་ལ་བྱ་ར་གྱིས་ཤིག་པར་བསྒོས།
གནོད་སྦྱིན་ལག་ན་རྡོ་རྗེའི་ལག་ཏུ་གནམ་ལྕགས་ལས་གྲུབ་བའི་འཁོར་ལོ་རབ་ཏུ་
679



སྡེ་ཚན་གསུམ་པ། ཟུར་བཀོད་ཀྱི་སྐོར།
-
--
，
་་་
-
-
ས་
འབར་བ་གཏད་དེ་རྒྱོབ་ཅིག་ཅེས་བསྒོས། ལྷ་རྣམས་གྲལ་བྱས་ཏེ་བདུད་རྩི་བྲིམ་
པ་དང་། ལྷ་མ་ཡིན་དེས་ཀྱང་མཇུག་ཏུ་བསྡད་པས་ལྷའི་བུ་ཟླ་བས་མཐོང་ནས་
འདི་ནི་སྒྲ་གཅན་དུ་འདུག་ན་ཞེས་སྨྲས་པས། དེས་དེ་མ་ཐག་ཏུ་བདུད་རྩི་
མྱངས་པ་ལ་ལག་ན་རྡོ་རྗེས་འཁོར་ལོ་བསྣུན་པས་སྐེ་ཆད་ནས་ཀྱང་བདུད་རྩིའི་་་
ཡོན་ཏན་གྱིས་ཁོ་མ་ཤི་བར་ཁྲོས་ཏེ་ཟླ་བ་ལ་སྨྲས་པ། བདག་བདུད་རྩིའི་རང་
སྐལ་ཙམ་ལེན་པ་ལ། ཁྱོད་ཀྱིས་བསྟན་ནས་འཁོར་ལོས་སྐེ་བཅད་པས་བདག་
གིས་ཀྱང་ཁྱོད་རྒྱས་པའི་དུས་སུ་ཟ་བར་བྱའོ་ཟེར་ནས་སོང་ངོ་། །ད་ལྟར་ཟླ་བ་
ཉ་བའི་དུས་སུ་གཟས་འཛིན་པའི་རྒྱུ་མཚན་དེ་ལྟར་ཡིན་ལ། ཉི་མ་གནམ་སྟོང་ལ་
འཛིན་པའང་ཟླ་བ་དང་ཉེ་བས་ནོར་ནས་འཛིན་པ་ཡིན་པར་འདོད་དོ། །དེ་
ནས་ཟླ་བ་ན་རེ། གལ་ཏེ་བདག་བཟུང་ལ་དེའི་ཚེ་གང་གིས་དགེ་བ་བྱས་པ་དེ་
དག་འབུམ་འགྱུར་དུ་གྱུར་ཅིག་ཅེས་སྨོན་ལམ་བཏབ་པས་དེའི་ཚེ་དགེ་བ་སྟོབས་
ཆེ་བའང་དེ་ཡིན་ནོ། །དེ་ལྟ་བུའི་གཡོ་ཅན་ངག་འཇམ་གྱི་རིགས་ཡོད་པས་བག་
ཟོན་བྱའོ་ཞེས་པའི་དོན་ནོ། །
གནོད་སེམས་ཅན་གྱི་ཚིག་མི་མཉན། །དེ་ཡི་ཚིག་རྣམས་ཉན་བྱེད་པ། །
བདག་ལ་ཕན་པ་མི་འབྱུང་སྟེ། །ཝ་ནི་སྲེག་པས་ཕུང་བ་བཞིན། །ཞེས་པ་ནི།
སྔོན་ཝ་ཞིག་དང་སྲེག་པ་ཞིག་གྲོགས་པོ་བྱས་ནས་སྲེག་པ་ཟས་འཚོལ་དུ་སོང་བའི་
ཤུལ་དུ་ཝ་དེས་སྲེག་པའི་ཕྲུག་གུ་བདུན་ཡོད་པའི་ནང་ནས་གཅིག་ཟོས་པས་སྲེག་
པས་མ་ཚོར་བ་བཞིན་བྱས་ནས་བསྡད་པས་ཁ་སྙོག་ནས་ཉིན་རེ་བཞིན་རེ་རེ་ཟོས་
པས་ཟད་དེ། སྲེག་པ་དེས་འཐབ་ཏུ་ནི་མ་ཐུབ་སྙིང་ཤིན་ཏུ་ན་ནས་ཡོད་ཙ་ན།
_680



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱུན།
=
བྲག་ཕུག་ཅིག་ན་གལ་ཞིག་བཙུགས་པའི་སྟེང་ན་ཤ་ནི་གུ་ཞིག་བཞག་འདུག་པ་་་
སྲེག་པས་མཐོང་བ་དང་། ད་ནི་ངན་ལན་གྱི་དུས་ལ་བབ་པོ་སྙམ་སྟེ་མྱུར་བར་
ཝའི་ཐད་དུ་ཕྱིན་ཏེ་སྨྲས་པ། གྲོགས་པོ་ཕ་གི་ན་ཟ་རྒྱུ་ཞིག་འདུག་པ་ལ་ཁྱེད་མེད་
པར་ཟ་མ་ཕོད། འདེང་དང་ཞེས་ཁྲིད་ནས་ཕྱིན་ཏེ་ཤ་བསྟན་ཐོག་མར་ཁྱེད་ཀྱིས་
ཟོ་དང་བྱས་པས་ཝ་ན་རེ། འདི་ན་གལ་མེད་དམ་ཟེར་བས་གལ་ཡོད་མེད་ངས་
བལྟའོ་བྱས་ཏེ་གཤོག་པ་བཏེག་རྐང་བ་བསྟུམས་ཏེ་དེའི་སྟེང་དུ་ཕྱིན་ཏེ་ཁམ་ཅིག་
བཏོགས་ནས་གལ་མི་འདུག་གོ་ཞེས་སྨྲས་པས། ཝ་ཡིས་ཀྱང་ཕྱིན་ཏེ་ཤ་འཐེན་
པས་གལ་བརྡིབས་ནས་མགོ་ཚུད་དེ་འཇུག་མ་གཡབ་ཅིང་གྲོགས་མོ་གྲོགས་མོ་་་་
ཞེས་འབོད་པ་ལ་སྲེག་པས་སྨྲས་པ། བྱམས་ལ་སྙིང་རིང་བྱས་པ་དང༌། །གཉེན་
ལ་འཁུས་པའི་ཉེས་པ་ཡིས། །ཁྲེལ་མེད་སྙིང་མེད་ཝ་མོ་ལ། །ལས་ཀྱི་རྣམ་སྨིན་
བྱུང་ནས་གདའ། །སེམས་ལ་བཞག་ན་སྲེག་པ་མོ་རིང་མོས་ཀྱང་བུ་ཤ་ལོན་པར་
གདའ། གཡབ་མི་དགོས་དབྱུག་ཐོག་འོང་གིས། ཝས་སྨྲས་པ། ལས་ལ་དགེ་
སྡིག་འོང་བར་ཆ་མཆིས་ཏེ། །རྣམ་སྨིན་འཕྲལ་དུ་འོང་བར་ཆ་མ་མཆིས། །སྔར་
དྲིན་ཁྱོད་ཉིད་ཆེ་བ་ལ། །ད་རེས་ང་ནི་ཁྱོད་ཀྱིས་བསླུས། །ཟེར་ཙམ་ན་གལ་
མཁན་དེ་བྱུང་ནས་བསད་པ་ལྟ་བུའོ། །
སྡིག་པའི་གྲོགས་པོ་ཡིད་མཐུན་ཞིང་། །དགའ་བས་སྣ་ཚོགས་ཚིག་བརྗོད་
ཀྱང་། །སྡིག་ཅན་དེ་ནི་བདུད་ཡིན་ཏེ། །དཔེར་ན་གླིང་གི་སྲིན་མོ་བཞིན། །
ཞེས་པ་ནི་འཛམ་བུ་གླིང་གི་ཚོང་པ་མང་པོས་གྲུ་རྫིངས་བཅས་རྒྱ་མཚོ་ལ་ནོར་བུ་
ལེན་དུ་ཕྱིན་པ་ལས། ཁ་ཅིག་ལ་མི་འདོད་པའི་རླུང་བྱུང་ནས་སྲིན་མོའི་གླིང་དུ་
681



སྡེ་ཚན་གསུམ་པ། ཟུར་བཀོད་ཀྱི་སྐོར།
ཕྱིན་པ་དང་། སྲིན་མོ་རྣམས་བྱུང་བས་བསུ་བ་བྱས་ཏེ་འདིར་འོངས་པ་ལེགས་
སོ། །བདག་ཅག་གིས་ཟླ་གྲོགས་བྱའོ་ཞེས་ཟེར་ནས་ཁྲིད་པ་ལ། ཚོང་པ་རྣམས་
ཀྱིས་སྲིན་མོ་ཡིན་པར་མ་ཤེས་ཏེ། དགའ་ནས་བུད་མེད་རྣམས་དང་ཁྱིམ་ཐབ་
བྱས་པས་གྲོང་དེའི་ཕྱོགས་ཞིག་ཏུ་ཚོང་པ་རྣམས་མི་གཏོང་པར་འདུག་པ་ལ།
དེད་དཔོན་སེང་གེ་འཛིན་ཞེས་བྱ་བ་དེས་དེ་དག་གིས་མ་ཚོར་བར་ཕྱིན་པས་ཁང་
པ་ལྕགས་ཀྱི་སྒོ་ཅན་ཞིག་འདུག་པའི་སྒོ་བརྡུངས་པས་ནང་ནས་སུ་ཡིན་ཟེར་བས་
ང་ཡིན་བྱས་པ་དང་། ཁྱོད་འཛམ་བུ་གླིང་ནས་ཡོང་བའི་ཚོང་པ་འདུག་ཟེར་བ་
དེ་ཡིན་ནམ་ཞེས་སྨྲ་བཞིན། ངེད་ཀྱང་ཚོང་པ་ཡིན་ཏེ་མི་འདོད་པའི་རླུང་གིས་
འདིར་འོངས་སོ། །བུད་མེད་འདི་དག་ནི་སྲིན་མོར་འདུག་པས་ཁྱེད་རྣམས་མ་
བྱུང་ཙ་ན་ངེད་ཅག་ཁྱིམ་ཐབ་ཏུ་ཡོད་པ་ལ་ཁྱེད་ཅག་བྱུང་ནས་ངེད་རྣམས་འདིར་
བཅུག་སྟེ་ཟ་བར་འདུག་གོ །ཡང་ཚོང་པ་གཞན་བྱུང་ན་ཁྱེད་ཅག་རྣམས་ཀྱང་
འདིར་བཅུག་སྟེ་ཟ་བར་འོང་ངོ་ཟེར་བས། དེ་ལས་ཐར་བའི་ཐབས་ཡོད་དམ་
དྲིས་པས། ངེད་ཅག་ཐར་བའི་ཐབས་མེད། ཁྱེད་ཅག་ལ་ཐར་བའི་ཐབས་ཡོད་
ཀྱི། ཚེས་བརྒྱད་དང་བཅུ་བཞི་བཅོ་ལྔ་ལ་རྟའི་རྒྱལ་པོ་སྤྲིན་གྱི་ཤུགས་འཆང་ཞེས་
བྱ་བ་འོང་སྟེ་རྩ་ཟོས་ཆུ་འཐུངས་གསེར་གྱི་བྱེ་མ་ལ་འགྲེ་ནས། འཛམ་བུ་གླིང་གི་
ཚོང་པ་གང་དག་འཛམ་བུའི་གླིང་དུ་ཕྱིན་པར་འདོད་པ་དེ་དག་ངའི་ལུས་ལ་་་་་
འཇུས་ཞེས་པའི་སྒྲ་སྒྲོག་པས་དེའི་སྤུ་ཅིག་གི་རྩེ་མོ་ལ་འཇུས་ནའང་ཕྱི་མིག་མ་་་་
བལྟས་ཤིང་བུད་མེད་ལ་མ་ཆགས་ན་འཛམ་བུའི་གླིང་དུ་བདེ་བར་ཕྱིན་པར་་་་་
འགྱུར་རོ། །ཞེས་སྲིན་མོ་རྣམས་གླེང་བ་བདག་གིས་ཐོས་སོ། །ཞེས་ཟེར་བས་
E-
682



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
དེད་དཔོན་གྱིས་ཚོང་པ་རྣམས་བསགས་ཏེ་ཚིག་དེ་རྣམས་རྒྱས་པར་བཤད་པས་་
ཐམས་ཅད་བྲེད་ནས་རྟའི་རྒྱལ་པོ་སྤྲིན་གྱི་ཤུགས་འཆང་བྱུང་བའི་དུས་སུ་དེད་་་་
དཔོན་གྱིས་རྒལ་བ་ལ་ཞོན་ཚོང་ཕྲུག་རྣམས་ཀྱིས་རྟའི་རྐང་པ་དང་ལག་པ་དང་རྔ་
མ་དང་སྤུ་ལ་སོགས་པ་གང་ཟིན་པ་ནས་འཇུས་པས་ནམ་མཁའ་ལ་ཕྱིན་པ་དང་་་
སྲིན་མོ་རྣམས་ཀྱིས་ཚོར་ནས་སྔར་བས་ཀྱང་མཛེས་པའི་ཆས་བྱས་ཏེ་བདག་ཅག་
བུ་སྨད་ལ་དེ་ལྟ་བུ་ཡོད་དམ་ཞེས་སྨྲེ་སྔགས་བཏོན་པས་ཁ་ཅིག་གིས་བུ་སྨད་ལ་་་་
སེམས་ཆགས་ཏེ་ཕྱི་མིག་བལྟས་པ་རྣམས་ས་དང་ཆུ་ལ་ལྷུང་པས། དེ་མ་ཐག་
སྲིན་མོ་རྣམས་ཀྱིས་རང་གཟུགས་བསྟན་ཏེ་ཟོས་སོ། །མ་ཆགས་ཤིང་ཕྱི་མིག་མ་
བལྟས་པ་རྣམས་འཛམ་བུ་གླིང་དུ་བདེ་བར་ཕྱིན་པར་གྱུར་ཏོ། །བཅོམ་ལྡན་
འདས་ཀྱི་ཞལ་ནས་དེའི་ཚེ་དེའི་དུས་ན་རྟ་སྤྲིན་གྱི་ཤུགས་ཅན་གང་ཡིན་པ་དེ་ད་
ལྟར་ང་ཡིན་ནོ། །དེའི་ཚེ་བདག་ལ་བརྟེན་བདེ་བ་ལ་བཀོད་པའང་བསམ་གྱིས་
མི་ཁྱབ་པོ། །ད་ལྟར་ངའི་བསྟན་པ་ལ་སྡོམ་པ་སྣ་གཅིག་བསྲུངས་ནའང་འཁོར་
བ་ལས་ཐར་བར་འགྱུར་རོ་ཞེས་པ་དང་། ཤེས་རབ་ལྡན་པའི་མི་གང་དག །
སངས་རྒྱས་བསྟན་ལ་དད་བྱེད་པ། བདེ་བར་ཕ་རོལ་འགྲོ་འགྱུར་ཏེ། །སྤྲིན་གྱི་
ཤུགས་ཀྱིས་ཚོང་པ་བཞིན། །ཤེས་རབ་དམན་པའི་མི་གང་དག །སངས་རྒྱས་
བསྟན་ལ་དད་མི་བྱེད། །དེས་ནི་སྡུག་བསྔལ་མྱོང་འགྱུར་རོ། །སྲིན་མོའི་གླིང་གི་
ཚོང་པ་བཞིན། །ཞེས་གསུངས་སོ། །གླིང་འདི་དུས་ཕྱི་སེང་ག་ལའི་རྒྱལ་པོས་
རྫིངས་བཅས་དེ་དམག་གིས་བཅོམ་ནས་སྲིན་མོ་རྣམས་བསད་ནས་ད་ལྟར་མི་་་་
ཡིས་བཟུང་ནས་ཡོད་ཟེར་རོ། །
683



སྡེ་ཚན་གསུམ་པ། ཟུར་བཀོད་ཀྱི་སྐོར།
-
-
-
གཉིས་པ་ཡིན་ཏན་གཙོ་བོར་སྒྲུབ་པར་བསྟན་པ།
ཕྱུག་པོ་ཀླ་ཀློ་ལ་ཡང་ཡོད། །དཔའ་པོ་དུད་འགྲོ་ལ་ཡང་ཡོད། །དོན་དང་
མཐུན་པའི་གཏམ་སྨྲ་བ། །འཇིག་རྟེན་འདི་ན་ཤིན་ཏུ་དཀོན། །དེ་ཕྱིར་ཡོན་
ཏན་དག་ལ་ནི། །སྲོག་དང་བསྡོས་ཏེ་འབད་པར་བྱ། །གང་ཞིག་ཡོན་ཏན་མི་
སློབ་པ། དེ་ནི་བླུན་པོ་ཕྱུགས་ལྟ་བུ། །ཡོན་ཏན་མེད་པའི་ཁ་ཉིད་ནི། །ས་ཡི་བུ་
ག་དག་དང་མཚུངས། །ཡོན་ཏན་རབ་ཀྱིས་བརྒྱན་པ་ཡི། །ཁ་ནི་པད་མོ་ཡིད་
འོང་ལྡན། །གཞོན་པའི་དུས་སུ་རིག་པ་བསླབ། །ཞོ་འདོད་པ་ནི་དགུན་ནས་
གསོ། །དྲོད་གཤེར་ལྡན་དུས་ས་བོན་གདབ། །འདི་གསུམ་འཕྲལ་དུ་སྨིན་པའི་རྒྱུ། །
ཡོན་ཏན་དག་ལ་འབད་བྱ་ཡི། །འགྱིང་ཚུལ་དགོས་པ་ཅི་ཞིག་ཡོད། །འོ་མ་མེད་
པར་གྱུར་པའི་བ། །དྲིལ་བུ་བཏགས་ཀྱང་ཉོར་མི་འདོད། །ཅེས་པ་སྔོན་རྒྱ་གར་
ན་བྲམ་ཟེ་ཕ་བུ་གཉིས་དང་། རྒྱལ་པོ་ཡབ་སྲས་གཉིས་ཡོད་པ་ལ་བྲམ་ཟེའི་བུ་དེ་
ཡོན་ཏན་སློབ་ཏུ་བཏང་ངོ༌། །རྒྱལ་པོ་དེས་བུ་དང་འབྲལ་མ་ཕོད་པར་གཞོན་
པའི་དུས་སུ་རིག་པ་གང་ཡང་མ་བསླབས་པར་རྒྱལ་སར་བཏོན་ནོ། །བྲམ་ཟེའི་
བུ་དེ་རིག་པ་ལ་མཁས་པས་འཁོར་མང་པོའི་དབུས་ན་རིག་པ་སྟོན་པ་རྒྱལ་བུ་་་་
དེས་མཐོང་ནས་ཕ་ལ་སྨྲས་པ། ཡབ་ཀྱིས་བདག་གི་གྲོགས་མཐོང་ངམ། །ཡབ་
ཀྱིས་བདག་གི་གྲོགས་མཐོང་ན། །གྲོགས་ཀྱི་ནང་ན་བདག་རེ་ཞན། །ངང་པའི་
དྲུང་ན་ཆུ་བྱ་བཞིན། །ཞེས་ཡོན་ཏན་མེད་པ་ལ་འཁངས་པ་ལ་ཡབ་ན་རེ། དེ་ལ་
མི་དགའ་བྱ་མི་དགོས་ཁོ་ཡང་ངེད་རང་གི་འབངས་ཡིན་མོད། ཁྱོད་རྒྱལ་པོ་ཡིན་
པས་དོ་མ་ཡིན་ཞེས་ཟེར་བས། ཡང་ཡབ་ལ་སྨྲས་པ། གོང་མོའི་ཚོགས་རྣམས་རི་
684



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
གསུམ་རྩེར་གནས་ཀྱང་། །ངང་པ་མཚོ་ན་གནས་པའི་དོ་མ་ཡིན། །མི་མཁས་
གླེན་པ་རྟ་ལ་ཞོན་ནའང་། །མཁས་པ་རྐང་པས་འགྲོ་བའི་དོ་མ་ཡིན། །ཞེས་སྨྲས་
པས་ཡབ་ན་རེ། ཁྱོད་འཁོར་ལ་དགའ་ན་ཁོས་འཁོར་རྣམས་ཀྱིས་ཁྱོད་ལ་བསྐོར་
དུ་བཞུག་གོ་ཟེར་བ་ལ་ཡང་སྨྲས་པ། རིག་པ་གཞོན་པའི་དུས་སུ་བསླབ། །ས་
བོན་སེར་གྱི་དུས་སུ་གདབ། །དེ་ནི་འབྲས་བུ་སྨིན་པའི་རྒྱུ། །ཞེས་ཟེར་རོ། །དེ་
བས་ན་ཕ་མ་ལ་སོགས་པས་འཕྲལ་དུ་སྙིང་རྗེ་བར་བསམ་ནས་ཡོན་ཏན་མ་་་་་་་
བསླབས་ན་ཕུགས་སུ་དྲིན་ཆུང་བར་འགྱུར་བས་གཞོན་ནུ་ནས་ཡོན་ཏན་སློབ་པ་
ལ་འབད་དགོས་ཞེས་པའི་དོན་ནོ། །
བདག་ལ་ཕུན་སུམ་ཚོགས་བཅས་ཀྱང་། །གཞན་ལ་བརྙས་པར་མི་བྱ་སྟེ། །
ཞུན་མར་ལྟ་བུའི་སེམས་ཀྱིས་སུ། །ཡོན་ཏན་མཐའ་དག་ཁོང་དུ་སྦ། །ཤེས་རབ་
ལྡན་པ་ལུས་ཆུང་ཡང་། །དོར་ཐབས་ཅན་གྱིས་བརྙས་མི་བྱ། །དཔེར་ན་བློ་
གསལ་རི་བོང་གིས། །སེང་གེ་སྲོག་དང་ཕྲལ་བ་བཞིན། །ཞེས་པའི་དོན་ནི།
སྔོན་རི་དྭགས་ཐམས་ཅད་ལ་གཅན་གཟན་གྱི་རྒྱལ་པོ་སེང་གེས་ཞག་རེ་རེར་ཟ་་་
རེས་ཤོར་བ་ལ་ཉིན་ཞིག་རི་བོང་ལ་བབ་པས་སེང་གེ་ན་རེ། ཁྱོད་ལྟ་བུས་ངའི་སོ་
བར་ཡང་མི་ཁེངས་ཟ་རེས་བབ་འདུག་པས་ཟའོ་ཟེར་བ་ལ། རི་བོང་ན་རེ་
བདག་ལྟ་བུ་ལ་ཁྱོད་ཀྱིས་ཇི་ལྟར་བྱས་ཀྱང་སླ་སྟེ། སྟོབས་ཆེན་ཁྱེད་དང་མཚུངས་
པ་ཁྱེད་ཐུབ་པ་ཞིག་གིས་བདག་དེའུ་ཟོས་བྱས་པས། དེ་ལྟ་བུ་འདུག་ན་སྟོན་
ཅིག་ཅེས་ཞེ་སྡང་སྐྱེས་ཏེ། རི་བོང་གིས་ཁྲོན་པ་ཞིག་གི་ཁར་ཁྲིད་དེ། མ་གི་ན་
མཆིས་སོ་གཟིགས་དང་བྱས་པས། སེང་གེས་མགོ་ཉང་ཉང་བྱས་པས་ཆུ་ནང་དུ་
685



སྡེ་ཚན་གསུམ་པ། ཟུར་བཀོད་ཀྱི་སྐོར།
རང་གི་གཟུགས་ཤར་བ་ལ་དེ་མ་ཤེས་པར་གཉེར་བ་དང་། ངར་བ་དང་འགྱིང་
བ་དང་རལ་བ་སྤྲུགས་པ་ལ་སོགས་པ་རྔམ་པའི་ལྟ་སྟངས་དུ་མ་བྱས་པ་ལ། མ་གི་
ཡང་དེ་ཁོ་ན་ལྟར་བྱུང་བས་ཞེ་སྡང་སྐྱེས་ཏེ་འཐབ་བསམ་པས་ཁྲོན་པར་མཆོངས་
པས་མ་ཐོན་པར་ཤིའོ། །དེ་བས་ན་ལུས་རྩལ་ཆུང་ཡང་བློ་ཆེ་བས་བརྙས་པར་མི་
བྱ་ཞེས་པའི་དོན་ནོ། །
གསུམ་པ་སྐྱེ་བོ་རྣམས་ཀྱི་བྱ་བ་དང་བྱ་བ་མ་ཡིན་པ་བསྟན་པ།
ཀུན་ལ་མཐོན་དམན་མེད་པ་ཡིས། །ཉི་མ་ལྟ་བུའི་ཕན་བྱས་ན། །ཀུན་གྱི་
ལན་རྣམས་ལྡོན་འགྱུར་ཏེ། །བྱི་བས་གླང་ཆེན་བསླངས་པ་བཞིན། །ཞེས་པའི་
དོན་ནི། བྱི་བ་ཞིག་ས་དོང་གཏིང་ཟབ་པ་ཞིག་ཏུ་ཚུད་ནས་མ་ཐོན་པས་བཀྲེས་
སྐོམ་གྱིས་ཉམ་ཐག་པས་སྨྲེ་སྔགས་བཏོན་པ་དང་། དོང་དེའི་ཁར་གླང་པོ་ཆེ་
ཞིག་འོངས་པའི་སྐད་དེ་ཐོས་ནས་བལྟས་པས་བྱི་བ་འདུག་པ་མཐོང་ནས་མཇུག་
མ་དོང་དུ་བརྐྱངས་པས་དེ་ལ་བྱི་བས་འཇུས་ནས་དོང་ཁར་བཏོན་པ་དང་དགའ་
ནས་གླང་པོ་ལ་སྨྲས་པ། ཁྱོད་ཀྱིས་བདག་གི་སྲོག་བཏོན་པས་དྲིན་ཅན་ཡིན་པས།
ངས་ཀྱང་དྲིན་མི་བརྗེད་པར་བྱའོ། །གླང་པོས་སྨྲས་པ། ཁྱོད་ཉམ་ཐག་པའི་སྐད་
ཐོས་པས་སྙིང་རྗེ་བ་ཡིན་གྱི་ཁྱོད་ཀྱི་ཕན་པ་ལ་རེ་དགོས་པར་གྱུར་ན་བདག་མི་་་
སྟོངས་པས་བདེ་བར་སོང་ཞིག་ཟེར་ཏེ་སོང་ངོ༌། །ཡུན་རིང་པོ་ཞིག་ན་གླང་པོ་དེ་
རྒས་པས་ལུས་རྒུད་དེ་ས་དོག་པོ་ཞིག་ན་འགྱེལ་ནས་མ་ལྷོངས་པར་སྨྲ་སྔགས་་་་
འདོན་པ་བྱི་བས་མཐོང་། མཐོང་མ་ཐག་ཏུ་བྱི་བའི་ཚོགས་ཐམས་ཅད་སྦྲན་ཏེ་
འོངས་ནས་གླང་པོ་དེ་ལངས་པར་སླ་བའི་ཕྱོགས་ནས་བྱི་བ་ཐམས་ཅད་ཀྱིས་ས་་་
686



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
བྲུས་པས་ཁུང་དམའ་བར་གྱུར་ཏེ་གླང་པོ་ཆེ་ལངས་པར་གྱུར་ཏོ། །དེ་བས་ན་
ཕན་ཇི་ལྟ་བུ་ལ་བཏགས་ཀྱང་ལན་བཟང་པོ་འོང་པས་ཕན་པ་དོན་དུ་གཉེར་ཅིག་
ཅེས་པའི་དོན་ནོ། །
སེམས་ཅན་ཀུན་ལ་ཕན་སེམས་བསྐྱེད། །རེས་འགའ་རྩྭ་བཞིན་ཞུམ་པར་བྱ། །
རེས་འགའ་མེ་བཞིན་འབར་བར་གྱིས། །རེས་འགའ་གངས་རི་ལྟ་བུར་བྱ། །རེས་
འགའ་དམག་ལ་བབ་པ་བཞིན། །གཞན་གྱི་ཡུལ་ན་གནས་པ་དང་། །གཞན་གྱི་
འཚོ་བས་འཚོ་བའི་ཚེ། །ཇི་ལྟ་བུར་ནི་བརྙས་གྱུར་ཀྱང་། །ཁ་རོག་འདུག་པས་
བདེ་བ་འཐོབ། །སྐྱེ་བོ་ངན་པ་ཡུན་རིང་བསྟེན་བྱས་ཤིང་། །བཟའ་བཏུང་ཞིམ་
པ་མང་པོ་བསྟེན་བྱས་ཀྱང་། །དེས་ནི་ངེས་པར་གྲོགས་པོ་སྤོང་འགྱུར་ཏེ། །
དཔེར་ན་ཁྲོན་པར་ལྷུང་བའི་མི་བཞིན་ནོ། །ཞེས་པ་ནི། བྱི་ཏ་ཧ་ཞེས་བྱ་བའི་
ཐང་ཡངས་གཅིག་ན་དང་པོར་གྲོང་ཁྱེར་ཡོད་པ་ལ། ཕྱིས་གྲོང་མི་གཞན་དུ་
འཕོས་ནས་ཐང་སྟོངས་སུ་སོང་བ་ཞིག་ན་ཁྲོན་པ་སྐམ་པོ་ཞིག་འདུག་པའི་ནང་དུ་
མི་གཅིག ཁྲ་གཅིག བྱིའུ་གཅིག སྦྲུལ་གཅིག་དང་བཞི་ལྷུང་སྟེ་ཁྲོན་པ་ཁ་ཆུང་
ལ་གཏིང་ཡངས་པས་ཡར་མ་ཐར་བར་བཀྲེས་སྐོམ་གྲང་བས་སྡུག་བསྔལ་བ་དང་།
ས་ཕྱོགས་དེར་མི་ཞིག་བྱུང་བས་མཐོང་སྟེ། སྙིང་རྗེ་ནས་ཐབས་དུ་མའི་སྒོ་ནས་
དེ་རྣམས་སྐམ་ལ་བཏོན་ནོ། །དེར་ཁོང་བཞི་ན་རེ་མི་ཁྱོད་ཀྱིས་བདག་ཅག་ལ་
སྲོག་བྱིན་པས་ཅིའི་སྒོ་ནས་ཀྱང་ལན་ལྡོན་པར་བྱའོ། །ཞེས་དམ་བཅས་ཏེ་སོང་
ངོ༌། །མི་དེ་ན་རེ་ང་ཇི་ལྟར་འཕོངས་ཀྱང་དུད་འགྲོ་ཁྱེད་རྣམས་ཕན་མི་ཐོགས་ཏེ་
འོང་ཞེས་ཁྱད་དུ་གསོད་ཅིང་མི་དེ་རེ་མི་ཆེའོ། །དུས་ཤིག་ན་མི་དེ་འཕོངས་ནས་
687



སྡེ་ཚན་གསུམ་པ། ཟུར་བཀོད་ཀྱི་སྐོར།
-
-
ནགས་ཁྲོད་རི་དྭགས་རྔོན་པ་ཅི་ལ་ཕྱིན་པ་སྔར་གྱི་ཁྲ་དེ་དང་འཕྲད་དེ་གྲོགས་པོ་
རི་དྭགས་རྔོན་པ་ཅི་ཡིན་དྲིས་པས། བདག་འཕོངས་པའོ་ཟེར་བས། ཁྲ་དེས་
ཡུལ་དེའི་རྒྱལ་པོའི་བཙུན་མོ་ཁང་པའི་ཡང་ཐོག་ན་རིན་ཆེན་དུ་མའི་རྒྱུན་བཀྲོལ་
ཏེ་ས་ལ་བཞག་ནས་སྐྲ་འཁྲུ་གིན་འདུག་པ་མཐོང་བས་རྒྱན་རྣམས་ཁྱེར་ཏེ་ནམ་་་
མཁའ་ལ་བྲོས་ནས་མི་དེ་ལ་བྱིན་ནོ། །མི་གཞན་དག་སུ་ལ་ཡང་མ་སྨྲས་པར་སྔར་
ཁྲོན་པ་ནས་བཏོན་པའི་མི་དེ་ལ་བློ་ཉེ་སྙམ་སྟེ་བཤད་དོ། །དེ་ནས་རྒྱལ་པོ་དེས་
ངའི་བཙུན་མོའི་རྒྱན་གང་གིས་ཁྱེར་ཤེས་པའི་ཁུངས་ཡོད་པའི་མི་དེ་ལ་བྱ་དགའ་
ཆེན་པོ་སྦྱིན་ནོ་ཞེས་སྒྲ་བསྒྲགས་པས། མི་དེས་སྔར་སྲོག་བཏོན་པའི་དྲིན་ཁྱད་དུ་
བསད་ནས་བྱ་དགའ་ལ་བལྟས་ཏེ་ཇི་ལྟར་བྱུང་བ་རྒྱལ་པོ་ལ་བཤད་པས་རྒྱལ་པོས་
རྒྱན་ཡོད་པའི་མི་དེ་བཟུང་ནས་ཁྲི་མོན་དུ་བཅུག་འཚོ་བ་ཡང་སྲོག་གི་རྟེན་ཙམ་་
ལས་མ་བྱིན་པར་ཤིན་ཏུ་ཉམ་ཐག་པར་ཡོད་པའི་ཚེ་སྔར་གྱི་བྱིའུ་དེས་མཐོང་ནས་
གྲོགས་པོ་དེར་ཅི་བྱེད་ཟེར་བ་ལ་ལོ་རྒྱུས་རྣམས་བརྗོད་པས་མ་བཟོད་དེ་གྲོང་བ་་
གཞན་ལས་བཟའ་བཏུང་མང་པོ་བརྐུས་ཀྱིན་བསྐྱལ་ལོ། །དེ་ནས་སྦྲུལ་ལ་གྲོགས་
པོ་དག་དྲིན་ཅན་ཉམ་ཐག་འདུག་གོ །ཞེས་ལོ་རྒྱུས་རྣམས་བརྗོད་པས་སྦྲུལ་ན་རེ་
རྒྱལ་པོ་ལ་ལན་དགོས་ཟེར་ཏེ་རྒྱལ་པོའི་སྐེ་ལ་འཁྲིལ་ནས་མ་བཏང་པས་སྦྲུལ་གྱི་་
ཁ་རླངས་དང་དུག་གིས་རྒྱལ་པོའི་སྐུ་ལུས་སྐྲངས་ཏེ་བསྐྱུངས་པས་རྒྱལ་པོ་དོགས་
པ་ཟོས་ནས་མོ་པ་དང་ཆ་པ་ལ་དྲིས་པས་ཐམས་ཅད་ཚིག་མཐུན་པར་སྦྲུལ་འདི་་
ནི་ཁྲི་མོན་དུ་བཅུག་པའི་མི་འདིའི་སྲུང་མར་འདུག་པས། འདི་བཏང་ན་གྲོལ་
བར་འདུག མ་བཏང་ན་མི་གྲོལ་ལོ་ཟེར་བས་མི་དེ་ཡར་ལ་བཏོན་ནས་ནོར་མང་
688



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱུན།
=
པོ་བྱིན་ཏེ་བཏང་བས་སྦྲུལ་ཡང་གྲོལ་ཏེ་རྒྱལ་པོ་ནད་ལས་གྲོལ་ལོ། །དེ་ལྟར་དུད་
འགྲོས་ཀྱང་ཕན་དེ་ལྟ་བུ་བཏགས་པ་ལ་མི་ཡིས་དེ་ལྟ་བུའི་གནོད་པ་བྱས་ཏེ་མི་ཁོ་
ན་ངན་པར་བལྟའོ། །ཡང་སྡིག་པའི་གྲོགས་པོའི་མཚན་ཉིད་ཀྱང་གསུམ་སྟེ། རང་
ཡང་ཐབས་དུ་མས་བྱ་བ་ངན་པ་ལ་སྤྱོད་ཅིང་རང་དོན་ཁོ་ན་ལྷུར་ལེན། གཞན་
ཡང་བག་མེད་པའི་སྤྱོད་པ་ལ་སྦྱོར་བ་དང་ཡོན་ཏན་དམན་པ་ལ་སྦྱར་ན་མི་དེ་བླ་
མའམ། རྗེ་དཔོན་ནམ། གཉེན་འབྲེལ་ལམ་གྲོགས་པོ་ལ་སོགས་པ་གང་ཡིན་
ཡང་སྤང་བར་རིགས་ཏེ། རང་མཐོར་མི་སྟེར་བའི་ཕྱིར་རོ། །འདི་སྐད་དུ།
ངན་པ་རྣམས་དང་བཤེས་འདོད་པ། །འཕུང་བར་འགྱུར་བ་ཁོ་ནར་ཟད། །ཆུ་
བོས་རྨང་ནས་ཟོས་པ་ཡི། །ལྗོན་ཤིང་འགྲེང་ཡང་འགྱེལ་དང་འདྲ། །ཞེས་
གསུངས་པ་ལྟ་བུའོ། །
མི་གང་བློ་ནི་རྣམ་པར་འགྱུར་བྱེད་པ། །དེ་ཡི་མཛའ་བཤེས་རྟག་པར་མི་
འགྱུར་ཏེ། །རབ་ཏུ་ཉོན་མོངས་མི་དེ་ཅི་འདྲ་ན། །ཤིང་ཤུན་ཚོན་གྱིས་རས་
དཀར་བཙོས་པ་བཞིན། །གལ་ཏེ་བློ་ལྡན་མཁས་པ་དགྲ་བོ་དག །རབ་ཏུ་མི་
དགའ་པར་ནི་བྱེད་འདོད་ན། །ཚིག་རྩུབ་མི་སྨྲ་རབ་ཏུ་ངག་འཇམ་གྱིས། །དེས་
ནི་དེ་ལ་གནོད་པ་ཆེན་པོར་འགྱུར། །རྒྱ་མཚོ་དང་ནི་རི་རབ་གླིང་ལ་སོགས། །
འཇིག་རྟེན་ས་རྣམས་བདག་གི་ཁུར་མིན་གྱི། །འཇིག་རྟེན་བྱས་པ་མི་གཟོ་གང་
ཡིན་པ། །དེ་ནི་བདག་གི་ཁུར་ཆེན་དག་ཏུ་འབྱུང༌། །མི་གང་སེམས་ནི་མི་རྒོད་
ཅིང་། །བྱས་པ་གཟོ་དང་བྱས་པ་ཚོར། །བྱས་པ་ཆུད་གསོན་མི་བྱེད་པ། །དེ་ནི་
མཁས་པས་རབ་ཏུ་བསྔགས། །ཆོས་བདེ་བྱམས་པ་བདེ་བ་སྟེ། །འཇུག་ངོགས་
689



སྡེ་ཚན་གསུམ་པ། ཟུར་བཀོད་ཀྱི་སྐོར།
བདེ་བའི་ཆུ་ཀླུང་བཞིན། །གྲོགས་ལ་འཁུ་བ་མེད་པ་དང་། ང་སྙེམས་ང་རྒྱལ་
ཟད་པ་བདེ། །ཁེངས་དང་ཟོལ་བྱེད་ང་རྒྱལ་ཆེ། །སྡིག་པའི་གྲོགས་པོ་བསྟེན་པ་
དང་། །སྟོབས་ལྡན་རྣམས་ལ་རྒོལ་བྱེད་པ། །དེ་དག་ཡིད་ནི་བདེ་མི་འགྱུར། །
དེ་ཕྱིར་ཁེངས་པར་མི་བྱ་སྟེ། །ཁྲོ་བ་རྣམ་པར་སྤང་བར་བྱ། །ཁེངས་དང་ཁྲོ་བ་
འོངས་གྱུར་ན། །དེ་དག་རྣམས་ཀྱི་གྲགས་པ་འཇིག །གང་ཞིག་རྒན་པོ་བྱིས་པ་
ནད་པ་དང་། །ཉམ་ཆུང་ཐབས་སྐོར་དེ་བཞིན་དམན་པ་དང༌། །རྒྱལ་པོས་
སྤངས་དང་སྐྱབས་མེད་པ་དག་ལ། །སྙིང་རྗེ་མེད་པ་དེ་དག་མིར་མི་རུང་། །རང་
གི་ཡུལ་འཁོར་གནས་སྤངས་ཏེ། །གཞན་གྱི་ལྗོངས་སུ་ཕྱིན་པ་ན། །ཚིག་ངག་སོ་
སོར་ལྡོག་པ་ལ། །བཟོད་པ་ཆེན་པོ་བསྐྱེད་པར་བྱ། །དཀའ་ཐུབ་ཚུལ་ནི་བཟོད་
པ་ཡིན། །གཙོ་བོའི་ཚུལ་ནི་དཀའ་སྤྱོད་ཡིན། །ཤར་བའི་ཚུལ་ནི་དཀའ་ཟློག་
ཡིན། །བུད་མེད་ཚུལ་ནི་དཀའ་ཐུབ་ཡིན། །དེ་ལྟར་མ་ཡིན་རང་བཞིན་ངན་
པའི་མི། །བྱམས་ལ་ལན་མེད་གཞན་བགྱིས་ཕན་བྱས་བརྗེད། །སྣང་བས་གནོད་
པ་ཇི་སྙེད་བྱས་གྱུར་ཀྱང་། །བརྙས་ཐབས་བྱས་པ་དེ་ཡང་ཆུ་བཞིན་འཐུང༌། །ཚེ་
དང་ལོངས་སྤྱོད་གཉེན་བཤེས་ཀུན་དར་དཀོན། །དེ་དག་རྒུད་པ་ཤིན་ཏུ་རྙེད་
པར་སླ། །དེ་ཕྱིར་སེམས་ནི་དམས་པར་གྱུར་པའི་ཚེ། །ཁྭ་བཞིན་མི་སྨྲ་ཁ་རོག་
འདུག་པར་བྱ། །ཞེས་པ་ནི། དགེ་སློང་ཞིག་གིས་ཆོས་སྟོན་ཟ་བའི་ཚེ་ཆང་བུ་རེ་
ཁྭ་ཏ་ཞིག་ལ་རྟག་པར་བྱིན་པས་ཉིན་ཞིག་ཁྭ་ཏ་དེ་མ་བྱུང་བས་ཝ་ཞིག་བྱུང་བ་ལ་
བྱིན་པས་ཁྭ་ཏས་སླེབ་ཙམ་ན་བྱིན་རྒྱུ་མེད་པ་ལ་ཁྭ་ཏ་དེ་ཁྲོས་ནས་ཆོམ་རྐུན་པའི་
གམ་དུ་སོང་སྟེ་དགེ་སློང་འདི་ལ་གསེར་གྱི་དོང་ཙེ་མང་པོ་ཡོད་དོ་ཞེས་བསྒྲགས་་
690



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
པས་ཇག་དཔོན་ཁྭ་ཏའི་སྐད་ལ་མཁས་པ་ཞིག་ཡོད་པ་དེས་གོ་ནས་དགེ་སློང་དེ་་
བཟུང་ནས་ཁྱོད་ལ་གསེར་གྱི་དོང་ཙེ་ཡོད་པར་འདུག་པས་འདོད་དོ་ཟེར་བ་དང་།
དགེ་སློང་གིས་དེ་སྐད་དུ་སུས་ཟེར་བྱས་པ་དང་། ཁྭ་ཏས་ཟེར་རོ་ཟེར་བས།
དེར་དགེ་སློང་གིས་སྔར་གྱི་ལོ་རྒྱུས་རྣམས་བརྗོད་པས་ཇག་པས་དགེ་སློང་ལ་་་་་་
གསེར་མེད་པར་ཤེས་པ་ལྟ་བུའོ། །
གལ་ཏེ་ནོར་མེད་བདག་གི་ཕྱོགས་ཉུང་ལ། །མཛའ་བཤེས་ཕྱོགས་ཀྱི་སྟོབས་
ཀྱང་ཆུང་གྱུར་ཅིང་། །དགྲ་བོའི་ཕྱོགས་ཀྱི་སྟོབས་ཚུལ་ལྡན་པའི་ཚེ། །ཚིག་ངན་
མི་སྨྲ་ཁ་རོག་འདུག་པར་བྱ། །ཡ་རབས་ཚུལ་མེད་ཁེངས་པས་ཤིན་ཏུ་ང་རྒྱལ་ཆེ། །
གཡོ་སྒྱུ་དད་མེད་ཁྭ་བཞིན་ཤིན་ཏུ་མུ་ཅོར་སྨྲ། །གཟུ་ལུམས་ཕྲག་དོག་བརྐམ་
དང་ཁྲེལ་མེད་ངོ་ཚ་བྲལ། །མི་དེ་བུར་གྱུར་ཀྱང་ནི་གཞན་བཞིན་སྤང་བར་བྱ། །
དེ་ལྟ་བུ་ཡི་དམན་ཞིང་ངན་པ་དེ། །མཐོན་པོའི་སར་མི་འདྲོང་ཞིང་དེར་མི་
བཞག །ས་དེར་བཞག་ཀྱང་དྲེགས་དང་ཁེངས་མི་ཐུབ། །དཔེར་ན་པགས་པ་
སྔོན་པོའི་ཝ་བཞིན་ནོ། །ཞེས་པ་སྔོན་གྱི་དུས་ན་འབྲོག་པ་སྐྱེས་པའི་ཤུལ་ཞིག་ན་
ཚོས་མཁན་མ་ཞིག་གིས་རམ་ཚོས་རྫ་མ་གང་ལུས་པ་ཝ་ཞིག་གིས་རྙེད་པས་ལག་་
པ་བཅུག་གིན་སྤུ་ལ་བྱུགས་པས་སྔོ་བསངས་པ་ཞིག་བྱུང་སྟེ་ཕྱིན་པས་རི་དྭགས་་་
ཐམས་ཅད་ཀྱིས་ངོ་མ་ཤེས་པར་ཁྱེད་སུ་ཡིན་དྲིས་པས་ཝ་ན་རེ། ང་གཅན་
གཟན་གྱི་རྒྱལ་པོ་དབྱིག་ཅེས་བྱ་བ་ཡིན་བྱས་པས་སེང་གེས་ཐོག་དྲངས་ཐམས་་་་
ཅད་ཀྱིས་རྗེ་རུ་ཁུར་རོ། །འགྲོ་བའི་དུས་སུ་སེང་གེས་ཁུར་གྱིན་འགྲོ་བའི་ཁོས་ང་
རྒྱལ་སྐྱེས་ཏེ་རི་དྭགས་ཐམས་ཅད་ལ་ཁྱད་གསོད་བྱེད་ཅིང་ཁྱད་པར་ཝའི་ཚོགས་
691



སྡེ་ཚན་གསུམ་པ། ཟུར་བཀོད་ཀྱི་སྐོར།
ལ་སྡང་ངོ་། །དུས་ཞིག་གི་ཚེ་དབྱིག་དེས་རི་བྲག་ཞིག་ན་རང་གི་མ་ཡོད་པ་ལ་ཝ་
ཞིག་ཟས་སྐྱེལ་དུ་བཏང་པས་དེས་ལོ་རྒྱུས་རྣམས་ཐོས་པས་འཕྲིན་བསྐུར་ཏེ་བུ་་་
ཁྱོད་ང་ལ་ཟས་སྐྱེལ་མི་དགོས་ཀྱི་རྒྱལ་སྲིད་བག་ཡོད་པས་སྐྱོངས་ཤིག་ཟེར་བས་ཝ་
ཡིན་པར་ནི་རིག་སྟེ། ཝ་རྣམས་ཕྲག་དོག་སྐྱེས་ཏེ་གྲོས་བྱས་ཏེ་རི་དྭགས་ཚོགས་
པའི་དབུས་སུ་ཝ་རྣམས་ཀྱིས་སྨྲས་པ། ཁྱེད་རྣམས་ཀྱིས་རྒྱལ་པོ་འདི་ཡང་ཝ་ཡིན་
ལ་འདི་དང་བདག་ཅག་ཅིའི་ཕྱིར་ཁྱད་ཡོད་དེར་གཅན་གཟན་རྣམས་བདག་ཅག་
གི་རྒྱལ་པོ་འདི་ལ་དམའ་འབེབས་སོ་སྙམ་སྟེ་ཝ་རྣམས་ལ་འཐབས་པ་དང་ཝ་་་་་
གཅིག་ན་རེ། རྒྱལ་པོ་ཝ་ཡིན་མིན་བརྟག་པར་བྱའོ། །སང་ནུབ་དཔྱིད་ཟླ་ར་
བའི་སྐར་མ་རྒྱལ་ལ་བབ་པ་ན་བདག་ཅག་ཝ་རྣམས་སྐད་འདོན་ཏེ་གང་གིས་སྐད་
མ་བཏོན་པ་སྤུ་འབྱི་བས་དེའང་ཝ་ཡིན་ན་སྐད་འདོན་པ་དང་། མིན་ན་སྐད་མི་
འདོན་པས་ལྟོས་ཤིག་ཟེར་བས་ཐམས་ཅད་ཀྱིས་ལྟ་བར་བྱས་ནས་ཝ་ཐམས་ཅད་
ཀྱིས་བརྒྱལ་བ་དང་ཝ་སྔོན་པོ་ཡང་སྐད་མི་ཆེ་ཙམ་དུ་བརྒྱལ་བས་ཐམས་ཅད་ཀྱིས་
ཐོས་པས་ཝ་རྣམས་བདེན་པར་ཤེས་ཏེ་གཅན་གཟན་ཐམས་ཅད་ཀྱིས་སྡེར་མོས་་
གཙབས་ནས་བསད་དོ། །དེ་ནས་ནགས་དེའི་ལྷ་རྣམས་ཀྱིས་ཚིགས་སུ་བཅད་པ་
འདི་སྨྲས་པ། མ་རབས་མཐོ་སར་ཐོན་པ་ན། །འགྲོ་བ་རྣམས་ལ་རྩ་བཞིན་
སེམས། ཕྱི་པ་ནང་པར་བྱེད་པ་དང་། །ནང་པ་ཕྱི་པར་བྱེད་པ་ཡི། །དེས་ནི་
མྱུར་དུ་འཕུང་བར་བྱེད། །པགས་པ་སྔོན་པོའི་ཝ་བཞིན་ནོ། །ཟེར་བ་ལྟ་བུའོ། །
བཞི་པ་དམ་པ་མ་ཡིན་པ་དང་དམ་པའི་ཁྱད་པར་བསྟན་པ།
སྐྱེ་བོ་རྨོངས་པ་འགའ་ཞིག་ནི། །ལོག་པའི་ཆོས་ལ་རབ་ཞེན་པས། །འདོད་
692



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
པའི་དོན་དེས་སླུ་འགྱུར་ཏེ། །རུས་སྦལ་སོ་ཡིས་བྱ་བསླུས་བཞིན། །ཞེས་པ་ནི།
མཚེའུ་ཞིག་ན་རུས་སྦལ་མཐོང་ན་དགའ་ཞེས་བྱ་བ་གཡོ་ཅན་ཞིག་གནས་པ་དེས་
ལུས་རིལ་པོ་ཆུ་ནང་དུ་སྦས་ཏེ་སོ་གཅིག་ཕྱིར་བསྟན་ནས་བསྡད་པས་བྱ་རྣམས་ཆུ་
འཐུང་བའི་ཕྱིར་བབ་སྟེ་བལྟས་པས་སོ་གཅིག་པོ་དེ་འབུ་ཡིན་ནམ་སྙམ་ནས་་་་་་
བཏོག་ཙམ་ན་ཁོས་བཟུང་གིན་ཟོས་སོ། །དུས་ཤིག་ན་བྱིའུ་ཆུང་ཀུན་ཏུ་དགེ་
ཞེས་བྱ་བ་ཆུ་འཐུང་དུ་སོང་བས་འབུ་ཡིན་ནམ་སྙམ་སྟེ་བཏུས་པས་རུས་སྦལ་གྱི་་
ཁར་ཆུད་པས་བྱིའུ་ཆུང་གིས་སྨྲས་པ། ང་ཚིག་གསུམ་སྨྲ་རུ་ཆུག་དང་། གོམ་
གསུམ་འགྲོ་རུ་ཆུག་དང་བྱས་པས། རུས་སྦལ་ན་རེ་ཁྱོད་གཤོག་ཅན་ཡིན་པས་
གོམ་གསུམ་འཕག་ཏུ་མི་འཇུག ཚིག་གསུམ་སྒྲོས་ཟེར་བས་བྱིའུ་ཆུང་ན་རེ་ཟ་
རིན་མི་ཆོག་པས་ཐོངས། ང་བྱིའུ་ཆུང་ཐམས་ཅད་ཀྱི་དཔོན་ཡིན་པས་འོ་སྐོལ་
གཉིས་གྲོགས་པོ་བྱས་ལ། ངས་བྱིའུ་ཆུང་ཐམས་ཅད་ཁྲིད་ནས་འོང་གི་དེ་ཙམ་ན་
ཁྱོད་གང་ཟ་བ་ཟར་འཇུག་གོ་ཟེར་བ་དང་། དེ་ན་སྦྲུལ་ཟླ་བ་བྱ་བ་ཡོད་པ་དེས་
ཁོང་གཉིས་ཀྱི་དཔང་པོ་བྱས་ཏེ་སང་ཁྲིད་ལ་ཤོག་ཟེར་བ་ལ་གཉིས་ཁ་ཉན་པར་་
བྱས་ཏེ་བྱིའུ་ཆུང་བཏང་ངོ་། །དེ་ནས་ཀུན་ཏུ་དགེས་སྤང་ཤོངས་གཅིག་ཏུ་བྱིའུ་
ཆུང་རྣམས་བསགས་ཏེ་སྨྲས་པ། སྔར་བྱིའུ་ཆུང་ཁུངས་མེད་ལ་སོང་བ་རྣམས་
མཚེའུ་དེར་ཆུ་འཐུང་དུ་ཕྱིན་པའི་ཚེ་རུས་སྦལ་གྱིས་བཟུང་བར་འདུག་གོ །ང་
ཡང་དེར་ཚུད་དེ་ཐབས་ཀྱིས་ཐར་བ་ཡིན་ནོ། །ད་ཕྱིན་ཆད་དེར་མ་འགྲོ་ཞིག་
འབུ་མ་འཐུ་ཞིག་ཅེས་བསྒོས་པས་ཐམས་ཅད་ཀྱིས་དེར་མ་ཕྱིན་པ་དང་། རུས་
སྦལ་གྱིས་སྦྲུལ་ཟླ་བ་ལ་འཕྲིན་བསྐུར་བ། ང་ནི་སྲོག་གཅོད་ཀྱི་སྡོམ་པ་བླངས་
693



སྡེ་ཚན་གསུམ་པ། ཟུར་བཀོད་ཀྱི་སྐོར།
---
ནས་ཆོས་བྱེད་ཀྱིན་ཡོད་པས་བྱིའུ་ཆུང་རྣམས་མི་དགོས་གྲོགས་པོ་ཁྱོད་ཁ་འཕྲད་
པ་ལ་ཤོག་དང་དེ་སྐད་དུ་ཟླ་བས་ཀུན་ཏུ་དགེ་ལ་འཕྲིན་བྱས་པས་ཁོ་ན་རེ། སྡིག་
ཅན་རྣམས་ནི་སྙིང་རྗེ་ངང་གིས་ཆུང་། །འཕོངས་པར་གྱུར་ན་སྡིག་པ་ངང་གིས་
བྱེད། །དགའ་བས་ཕྱིན་ན་སླར་ཁྲོ་ཡོང་མི་འཇུག །ཟླ་བས་མཐོང་ན་དགའ་ལ་
དེ་སྐད་ཀྱིས། །ཡང་། ཕོངས་པ་རྣམས་ནི་གྲུབ་ན་ཅི་ཡང་བྱེད། །སྡིག་ཅན་
རྣམས་ནི་སྙིང་རྗེ་ངང་གིས་ཆུང་། །འཚོ་བ་ཉམས་ན་གཡོ་སྒྱུ་ཞོར་ལ་འབྱུང་། །
ཀུན་ཏུ་དགེ་ཡིས་གཏོལ་བར་མི་གདའ་བས། །ཟླ་བས་མཐོང་ན་དགའ་ལ་དེ་
སྐད་ཀྱིས། །ཟེར་བས། ཟླ་བས་དེ་སྐད་བྱས་པས་རུས་སྦལ་ཡིད་ཆད་པ་ལྟ་བུའོ། །
རབ་ཏུ་མི་གཟོའི་སྐྱེ་བོ་རྣམས། །སྡུག་བསྔལ་འབྱུང་བའི་རྒྱུ་དག་ལ། །དང་
བླངས་དོན་དུ་གཉེར་བྱེད་པ། །གཅན་གཟན་གལ་སྒོར་བཅུག་པ་བཞིན། །
དྲེགས་པ་ལོག་པ་འགའ་ཞིག་ནི། །རང་གི་སྐྱོན་རྣམས་མ་བསམས་པར། །ཡོན་
ཏན་ཕྲ་མོས་རབ་མགུ་བ། །ཁྲོན་པའི་སྦལ་བ་ཇི་བཞིན་ནོ། །ཞེས་པ་ནི། ཁྲོན་
པ་ཞིག་ན་སྦལ་བ་ཞར་བ་ཞིག་ཡོད་པ་ལ། དུས་ཕྱིས་རུས་སྦལ་ཞིག་རྒྱ་མཚོའི་
རླབས་ཀྱིས་དེད་ནས་སྐམ་ལ་ཐོན་ནས་ཁྲོན་པ་དེར་ལྷུང་བ་དང་། སྦལ་བ་དེ་ན་
རེ་ཁྱོད་སུ་ཡིན་གང་ནས་འོངས་ཟེར་བ་ལ། ང་ནི་རུས་སྦལ་བྱ་བ་ཡིན། ཕྱིའི་རྒྱ་
མཚོ་ནས་འོངས་བྱས་པས། སྦལ་བ་ན་རེ། དེར་ཁྱོད་ལྡོག་གམ་ཟེར་བས་ད་ལྡོག་
པའི་ཐབས་མེད་པས་ཁྱོད་ཀྱི་ཁྲོན་པ་འདི་ལ་རྟེན་འཆའ་དགོས་བྱས་པས། སྦལ་
བ་ན་རེ། ཁྱོད་ཀྱི་ཕྱིའི་རྒྱ་མཚོ་དེ་འདི་ཙམ་ཞིག་ཡོད་དམ་ཞེས་ཁྲོན་པའི་སུམ་ཆ་
བསྐོར་བས་ཆེའོ་ཞེས་སྨྲས་པས། ཡང་ཆ་གཉིས་བསྐོར་ཡང་དེ་བས་ཀྱང་ཆེའོ་
694



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱུན། །
བྱས་པས། འོ་ན་ཁྲོན་པ་འདི་ཙམ་ཞིག་ཡོད་དམ་ཟེར་བས་དེ་བས་ཀྱང་ཆེའོ། །
འོ་ན་ཇི་ཙམ་ཞིག་ཡོད་ཟེར་བས། སྨྲས་པ། ཁྱོད་ནི་ཤིན་ཏུ་བློ་རྒྱ་ཆུང་སྟེ་ཁྱོད་
རང་གི་གནས་འདི་ནས་འགྲོ་མ་མྱོང་བར་འདུག་སྟེ་ཕྱིའི་རྒྱ་མཚོ་ནི་ལོ་དུ་མ་་་་་
འདས་ཀྱང་དབུས་མཐའ་གང་ཡིན་ཤེས་པ་མེད་པས་ཁྱོད་ཀྱི་ཁྲོན་པ་འདི་ལྟ་བུ་་་
དཔེར་བྱ་མི་རུང་ངོ་ཞེས་ཟེར་བས། རྒྱ་མཚོ་ལའང་ངའི་འདི་ལས་ལྷག་པ་མེད་
སྙམ་སྟེ་རང་གི་ཡུལ་ལ་བསྟོད་པ་བྱས་སོ། །ཡོན་ཏན་ཕྲ་མོས་རང་མགུ་བ་ནི་དེ་
ལྟ་བུའོ། །
རྨོངས་པ་ལོང་བ་འགའ་ཞིག་ནི། །ཆོས་ཀྱི་དེ་ཉིད་མ་རྟོགས་པར། །ལོག་
པའི་ཆོས་ཀྱིས་རབ་མགུ་བ། །བླུན་པོས་ནོར་བུ་ལེན་པ་བཞིན། །ཞེས་པ་ནི་ཕྱིའི་
རྒྱ་མཚོ་ལས་ནོར་བུ་ལེན་པའི་ཚེ། ཚོང་པ་གསར་བ་རྣམས་ཀྱིས་ནོར་བུ་ལས་
མཆིང་བུ་རྣམས་ཁ་དོག་བཟང་ལྗིད་ཆེ་བས་དེ་དག་དགའ་བར་གོ་ནས་ལེན་ཅིང་
རིན་པོ་ཆེ་ནི་ཁ་དོག་གཅིག་ཏུ་མི་སྣང་ལྗིད་ཆུང་བས་འདོར་བར་བྱེད་དོ། །དེ་ནི་
ནོར་བུ་བཟང་ངན་མ་ཤེས་པས་ལན་པ་ཡིན་ནོ། །དེ་བཞིན་དུ་བླུན་པོ་མི་མཁས་
པ་རྣམས་ཀྱང་དམ་པའི་ཆོས་བྱེད་པའི་གང་ཟག་ནི་འཇིག་རྟེན་གྱི་ཆོས་བརྒྱད་་་་
སྤངས་པས་ཁ་དོག་མི་གསལ་བ་ཐམས་ཅད་སྙིང་རྗེས་སྐྱོ་བ་ཉོན་མོངས་པའི་ལྗིད་
ཆུང་བ་དེ་དོར་ནས་ཆོས་བརྒྱད་ཁོ་ན་བསྒྲུབས་པས་ཟང་ཟིང་གི་བསོད་ནམས་ཆེ་
བས་ཁ་དོག་གསལ་བ་ཕྲག་དོག་དང་ང་རྒྱལ་ཁ་འཛིན་ཤགས་འདེབས་བཟང་་་་
ལྗིད་དང་ལྡན་པའི་བླ་མ་ཁོ་ན་བཙལ་ནས་ཚེ་འདི་ཁོ་ན་དོན་དུ་གཉེར་བ་རྣམས་
བླུན་པོའོ་ཞེས་པའི་དོན་ཡིན་ནོ། །
695



སྡེ་ཚན་གསུམ་པ། ཟུར་བཀོད་ཀྱི་སྐོར།
.
ཤིན་ཏུ་བླུན་པོ་ལ་ལ་དག །འཆི་བའི་རྣམ་པ་རབ་བརྗེད་ནས། །བྱ་བ་
མང་པོ་རྩོམ་བྱེད་དེ། །བདུད་ཀྱིས་བསླུས་པར་རིག་པར་བྱ། །འགྲོ་བ་བཟང་པོ་
བཟང་མོ་ལ། །གང་ཞིག་རབ་ཏུ་ཆགས་བྱེད་པ། །སྲོག་ཆགས་མེ་ལ་མཆོང་བ་
བཞིན། །འདོད་པས་འཕུང་བར་འགྱུར་བ་ཡིན། །རྟ་དང་མ་ཧེ་གླང་པོ་སོགས། །
འགའ་ཞིག་དེ་ལ་ཆགས་བྱེད་པ། །འདོད་པ་ཅན་གྱི་སྐྱེས་བུ་ཡིས། །རྨི་ལམ་ནོར་
རྙེད་བསླུས་པ་བཞིན། །ཞེས་པ་ནི་སྒྱུ་མ་མཁན་ཞིག་གིས་མི་རྒན་པ་འགའ་ཞིག་
འཚོགས་པའི་སར་ཕྱིན་པས་གཅིག་ན་རེ། སྒྱུ་མ་མི་བདེན་ཟེར་བས་སྒྱུ་མ་མཁན་
དེས་རྟ་བཟང་གཅིག་མི་ཞིག་གིས་ཁྲིད་ནས་ཚོང་པ་ཞིག་ཏུ་སྤྲུལ་ཏེ། སྒྱུ་མ་མི་
བདེན་ཟེར་བ་དེ་ལ་འདི་ཉོས་དང་བྱས་པས་མི་ཉོ་ཟེར་རོ། །འོ་ན་ཞོན་ལ་ཆོག་
དང་བྱས་པས་ཁོས་ཞོན་ནས་བཅགས་པས་རྟས་ཁྱེར་ཏེ་ལ་དགུ་ལུང་དགུ་འདས་
པའི་ས་མི་མེད་པའི་གླིང་མཚོ་གཅིག་གི་རྩེར་སླེབས་ཙ་ན་རྟ་དེ་ཆུ་ནང་མཆོངས་
པར་འདུག་པས་ཁོས་མ་བཟོད་དེ་ཕྱིར་མཆོངས་པས་གླིང་དེ་ལ་ཆགས། རྟ་དེ་
མཚོ་དེར་སོང་བས་མ་མཐོང་ངོ༌། །དེའི་དྲུང་དུ་བུད་མེད་མཛེས་མ་གཅིག་བྱུང་
སྟེ་གང་ནས་འོངས་ཟེར་བས། གང་ནས་འོངས་པ་རང་ལའང་ཆ་མེད་དེ་རྟས་
ཁྱེར་བྱས་པས། ཡུལ་ཕྱོགས་འདི་ན་མི་གཞན་སུའང་མི་འདུག་པས་འོ་སྐོལ་
གཉིས་ལྷན་ཅིག་ཏུ་འདུག་གོ་ཞེས་དགའ་ཚོར་བྱས་པས་དེ་དང་བཟའ་མི་བྱས་ཏེ་
བསྡད་པས་ལོ་བཞི་ཙམ་ན་མིང་སྲིང་གསུམ་བྱུང་ནས་ཡོད་པ་ལ། ལན་ཅིག་བུ་
ལོ་གསུམ་ལོན་ནས་ཡོད་པ་དེ་ཆུས་ཁྱེར་ནས་ཤི་བས། བུ་མོ་དེ་ཡང་ངའི་མིང་བོ་
མེད་པ་ཟེར་ནས་ཆུ་ནང་སོང་ངོ༌། །ཆུང་མ་དེ་ན་རེ་ངའི་མིང་སྲིང་གཉིས་མེད་
696



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
པ་ཟེར་ནས་ཁོས་བཟུང་ཡང་མ་ཐུབ་པར་མཆོངས་སོང་ངོ་། །ཁོས་བུ་ཆུང་དུ་སྐྱེས་
མ་ཐག་པ་དེ་བང་དུ་བཟུང་སྟེ་སུའང་མེད་པའི་ལུང་སྟོང་དེར་ཡིད་མུག་ནས་དུས་
པས་ཤུགས་ནར་གྱིས་བྱུང་བ་ཐམས་ཅད་ཀྱིས་ཐོས་སོ་ཅི་བྱུང་དྲིས་པས་ཟིན་ཏེ་ཟླ་
བོ་དེ་དག་ལ་སྨྲས་པས་རྒན་པོ་ཟླ་བོ་དང་བཅས་པ་རྣམས་ཀྱིས་ཆོས་ཐམས་ཅད་་་
སྒྱུ་མ་ལྟ་བུར་ཤེས་སོ། །ཁོ་ལོ་བཞིའི་ཡུན་བྱུང་ཡང་གྲིབ་མ་སོར་བཞི་ལས་མ་སོང་
ཞེས་གྲག་གོ །
སྡིག་པའི་ལས་ལ་རབ་དགའ་ཞིང་། །དགེ་བ་དྲན་པར་མི་བྱེད་ལ། །
འཇིག་རྟེན་དག་ལ་རབ་ཏུ་ཆགས། །དུག་དང་འདྲ་བའི་སྐྱེས་བུ་དེས། །འདིར་
ཡང་སྡུག་བསྔལ་ཆེན་པོ་ཅན། །ཕྱི་མ་མནར་མེད་རབ་ཏུ་འཇིགས། །བར་དོའི་
སྲིད་པར་ལས་རྣམས་དྲན། །གསལ་བའི་མེ་ལོང་རབ་འཇིགས་པས། །ལས་ཀྱི་
དགེ་སྡིག་རྣམ་པར་བྱེད། །རང་འདོད་གནས་སུ་གནས་དབང་མེད། །མི་འདོད་
པ་རུ་རྣམ་པར་འཁྲིད། །ལས་ཀྱི་རྒྱུ་འབྲས་མི་སླུ་བ། །ཁོ་བོས་མཐོང་གི་རྣམ་
པའམ། །ཞེས་པ་ནི་བཅོམ་ལྡན་འདས་མཉན་ཡོད་ན་མགོན་མེད་ཟས་སྦྱིན་གྱི་
ཀུན་དགའ་ར་བ་ན་བཞུགས་པའི་ཚེ། རིགས་ཆེ་ཞིང་བཙུན་པའི་བུད་མེད་ལྔ་
བརྒྱ་རབ་ཏུ་བྱུང་བས་བསྙེན་དགའ་མོ་ལ་བསྙེན་ཏེ་འདུག་པ་དང་། དགའ་མོའི་
བསམ་པ་ལ་འདི་ཚོ་བབས་ན་ལྷུང་བཟེད་དང་ཆོས་གོས་ཐོབ་པོ་སྙམ་སྟེ། ཁྱེད་
རྣམས་རིགས་མཐོ་ཞིང་། ལོངས་སྤྱོད་དང་ལྡན་པས་སངས་རྒྱས་ཀྱི་བསླབ་པ་ལ་
སྡུག་བསྔལ་བར་བྱེད་པ་ལས། ཁྱིམ་བདག་དང་ལྷན་ཅིག་ཏུ་འདུག་སྟེ་སྦྱིན་པ་
བཏང་ན་བསོད་ནམས་ཆེའོ་ཞེས་སྨྲས་པས། དེ་དག་མ་མོས་ཏེ་དགེ་སློང་མ་ཨུཏྤ་
697



སྡེ་ཚན་གསུམ་པ། ཟུར་བཀོད་ཀྱི་སྐོར།
ལའི་མདོག་ལ་ཆོས་ཞུས་པས། འདོད་ཆགས་ནི་རྩྭའི་མེ་དང་འདྲ་སྟེ་ཐམས་ཅད་
ཚིག་ཅིང་མཆེད་ནས་འགྲོ་ལ། ཁྱིམ་ན་གནས་པ་ནི་རྒྱུན་མི་འཆད་པར་སྡུག་
བསྔལ་ཏེ། ཁོ་མོས་ཀྱང་རིགས་བཟང་ཞིང་ལོངས་སྤྱོད་དང་ལྡན་པའི་རིགས་
ཡིན་ཏེ། ཕ་མས་ཁྱིམ་ཐབ་ལ་བཏང་ནས་བུ་གཅིག་ཀྱང་ཡོད་པ་ལ། དུས་ཤིག་
གི་ཚེ་གྱོས་སྨྱུག་གཉིས་ཆར་ལྷན་ཅིག་ཏུ་ཤི་ནས་ཁྱིམ་དེར་མི་གཙང་པ་ཕོག་པས།
བུ་བཙའ་རྒྱུ་གཅིག་ཡོད་པ་བཙའ་བའི་ཕྱིར་ཕ་མའི་སར་ཕྱིན་པས་ལམ་ན་ཤིང་་་
ཞིག་ཡོད་པའི་དྲུང་དུ་ཉལ་བའི་ནམ་ཕྱེད་ན་བུ་སྐྱེས། ཁྱིམ་བདག་ཀྱང་ལོག་ཅིག་
ན་ཉལ་ཡོད་པ་སྦྲུལ་གྱིས་བསད་པས། ཁོ་མོ་བརྒྱལ་བ་ལ་བུ་ཆེས་ཤེས་ཀྱིས་ཕ་
བསད་པ་མཐོང་ནས་དངངས་པའི་སྐད་ཐོས་པས་དྲན་པ་རྙེད་དེ། དེ་ནས་བུ་ཆེ་
བ་དེ་ཁུར་ཆུང་བ་བང་དུ་ཁྱེར་ནས་ཕྱིན་པས། ལམ་ན་ཆུ་ཆེན་པོ་ཞིག་འདུག་
པས་བུ་གཉིས། དུས་གཅིག་ལ་མ་ཐེག་པར་ཆེ་བ་བཞག་ཆུང་བ་ཕར་རྒལ་དུ་
བསྐྱལ། ཆེ་བ་ལེན་དུ་ཕྱིན་པས་དེས་མ་ཚུར་བྱུང་བ་མཐོང་ནས་མའི་ཐོག་ཏུ་
འོངས་པས་ཆུར་སོང་སྟེ་བཟུང་ཡང་མ་ཟིན་པར་ཆུས་ཁྱེར། ཕར་ལོག་ཕྱིན་ཙ་ན་
བུ་ཆུང་བ་དེ་ལྕེ་སྤྱང་གིས་ཟོས་འདུག དེ་ནས་ལམ་དུ་ཞུགས་ཕྱིན་པས། ཕ་མེའི་
ཁང་མཛེས་ཤིག་དང་ཕྲད་པས་ཁྱོད་ཀྱི་ཕ་ཁྱིམ་ལ་མེ་ཤོར་ནས་མི་ནོར་ཐམས་ཅད་
ཚིག་ཅེས་ཟེར་ཏེ། ཉིན་ཞག་ཕྲུགས་གཅིག་ལ་དེ་ལྟ་བུའི་སྡུག་བསྔལ་བརྒྱལ་ཐག་
ཆོད་པ་ལན་བཞི་བྱུང་ངོ༌། །ཡང་ཀུན་དུ་རྒྱུ་ཞིག་དང་ཁྱིམ་ཐབ་བྱས་པས་སྐྱིད་
པར་ཡོད་པ་ལ། །ཁྱིམ་ཐབ་དེ་ཆང་ལ་བོས་པའི་ཤུལ་དུ་བདག་ལ་བུ་བཙས་པས་
སྒོ་བསྡམས་ནས་བུ་སྐྱེ་གིན་ཡོད་ཙ་ན། སྐྱེ་པ་ཆང་གིས་བཟི་ནས་སྒོ་དྲག་པོར་
698



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
རྡུང་ཞིང་བྱུང་བ་ལ་ནང་ན་མི་གཞན་མེད་པས་སྒོ་ཐང་ཅིག་མ་ཕྱེ་བས། ནང་དུ་
སླེབས་པ་དང་བརྡུངས། བུའི་ཤ་དེ་མར་དུ་བཙོས་ནས་དབང་མེད་དུ་བྱིན་ཟ་
དགོས་པ་བྱུང་ངོ་། །ཡང་ཕྱིན་ཏེ་ཡུལ་འཁོར་མོ་འཇིག་ཏུ་ཁྱིམ་བདག་བུད་མེད་
ཤི་བ་ཞིག་དང་འཕྲད་ནས་དེའི་ཆུང་མ་བྱས་པས། རིང་པོར་མ་ལོན་པར་དེ་ཤི་
ནས་དེ་དང་ལྷན་ཅིག་ཏུ་ཁོ་མོའང་དུར་དུ་བཅུག་པས། དུར་རྐྱེན་བྱུང་སྟེ་བྲུས་
པས་ཁོ་མོ་ཐོན་ཏེ་བཞིན་མཛེས་པ་ལ་བལྟས་ཏེ་རྐུན་དཔོན་གྱི་ཆུང་མ་བྱས་པ་་་་
ལས་དེ་ཡང་ཡུན་རིང་པོ་མ་ལོན་པར་རྒྱལ་པོས་ཆད་པ་བཅད་དེ་བསད་ནས་ཡང་
ཁོ་མོ་དང་ལྷན་ཅིག་ཏུ་དུར་དུ་བཅུག་གོ །དེ་ནས་ཞག་གསུམ་ན་ལྕེ་སྤྱང་གིས་
བྲུས་ནས་ཁོ་མོ་ཐོན་པས་འདི་ཙམ་གྱི་སྡུག་བསྔལ་འོང་བའི་རྒྱུ་རྐྱེན་ལས་ངན་ཅི་་
ཡིན་ནམ་དུས་གསུམ་མཁྱེན་པའི་སངས་རྒྱས་ལ་ཞུས་ལ་ཆོས་བྱའོ་སྙམ་སྟེ་ཕྱིན་་་
པས་བདག་ལ་གོས་མེད་པའི་སྒྲེན་མོར་ཡོད་པས་ངོ་ཚ་སྟེ་ལག་པ་ནུ་མ་ལ་བཀབ་
ནས་ས་ལ་འདུག་པ་སངས་རྒྱས་ཀྱིས་འདུལ་བའི་དུས་ལ་བབ་པར་མཁྱེན་ནས་་་
ཀུན་དགའ་བོ་བུད་མེད་འདི་ལ་གོས་ཤིག་སྐོན་ཅིག་གསུངས་ཏེ་གྱོན་ནས་བཅོམ་
ལྡན་འདས་ལ་ཕྱག་འཚལ་ནས་རབ་ཏུ་བྱུང་བར་ཞུས་པས་གནང་སྟེ། རབ་ཏུ་
བྱུང་ནས་སྐྱེ་དགུའི་བདག་མོ་ལ་གཏད་དེ་ཁོ་མོ་ལ་བདེན་པའི་ཆོས་བསྟན་པས་་་
བརྩོན་འགྲུས་ཀྱིས་བསྒོམས་པས་དགྲ་བཅོམ་པ་ཐོབ་སྟེ་དུས་གསུམ་རྟོགས་པ་ཡིན་
ནོ། །ཞེས་གསུངས་པས་དགེ་སློང་མ་དེ་དག་གིས་སྨྲས་པ། ཁྱེད་ལ་དེ་ལྟ་བུའི་
སྡུག་བསྔལ་མྱོང་བའི་རྒྱུ་ཅི་ལགས། ཨུཏྤ་ལས་སྨྲས་པ། ཉོན་ཅིག་སྔོན་འདས་
པའི་དུས་ན་ཁྱིམ་བདག་ཞིག་ལ་ཆུང་མ་གཉིས་ཡོད་པའི་ཆེན་མ་ལ་བུ་མེད་པར་་
699



སྡེ་ཚན་གསུམ་པ། ཟུར་བཀོད་ཀྱི་སྐོར།
ཆུན་མ་ལ་བུ་སྐྱེས་པས་དེ་ལ་ཁྱིམ་བདག་བྱམས་པར་བྱུང་བས་ཆེན་མས་ཕྲག་དོག་
གིས་བུ་དེའི་ཚོགས་མ་ལ་ཁབ་བཙུགས་ཏེ་རྨ་མེད་པར་བསད་པ་ལ། ཆུན་མ་
དེས་ཁྱོད་ཀྱིས་བུ་བསད་དོ་ཞེས་བརྒལ་བས་ཆེན་མ་ན་རེ། ངས་ཁྱོད་ཀྱི་བུ་
བསད་ན་སྐྱེ་བ་ཐམས་ཅད་དུ་ཁྱོ་བོ་སྦྲུལ་གྱིས་གསོད་པར་གྱུར་ཅིག བུ་ཡོད་ན་
ཆུས་ཁྱེར་བ་དང་སྤྱང་ཁུས་ཟ་བར་ཤོག་ཅིག རང་གིས་བུའི་ཤ་ཟ་བར་ཤོག་ཅིག
དུར་དུ་གསོན་པོར་འཇུག་པར་ཤོག་ཅིག ཕ་ཁྱིམ་ལ་མེ་འཆོར་བར་ཤོག་ཅིག་
ཅེས་མནའ་བོར་བས་དེའི་དུས་ཀྱི་ཆེན་མ་དེ་ནི་ད་ལྟར་ཁོ་མོ་ཡིན་ནོ། །ལས་དེས་
སྐྱེ་བ་འདི་མ་ཟད་ལྔ་བརྒྱའི་བར་དུ་སྡུག་བསྔལ་མྱངས་སོ། །འོ་ན་བསོད་ནམས་
ཅི་ཞིག་བྱས་པས་དགྲ་བཅོམ་མར་གྱུར་པ་ལགས། སྨྲས་པ་སྔོན་འདས་པའི་དུས་
ན་ཁོ་མོ་ཁྱིམ་བདག་གི་ཆུང་མར་ཡོད་པའི་ཚེ་རང་སངས་རྒྱས་མང་པོ་བསོད་་་་་
སྙོམས་ལ་བྱོན་པས་ཁོ་མོས་བསོད་སྙོམས་ཕུལ་ཏེ་མ་འོངས་པའི་དུས་ན་བདག་་་་
ཀྱང་དགྲ་བཅོམ་པར་གྱུར་ཅིག་ཅེས་སྨོན་ལམ་བཏབ་པ་ལས་ད་ལྟ་སངས་རྒྱས་་་
དང་མཇལ་ཏེ་ཁོ་མོ་དགྲ་བཅོམ་མོ་ལས་ཀྱི་ལྷག་མ་ད་ལྟའང་བདག་ལ་ལྕགས་ཀྱི་ས་
ཐུར་མས་སྤྱི་བོ་ནས་རྐང་མཐིལ་དུ་བཏོན་པ་སྙམ་བྱེད་པ་ཡོད་དོ། །ཞེས་སྨྲས་
པས་དགེ་སློང་མ་རྣམས་འཁོར་བ་ལ་ཡིད་བྱུང་སྟེ་བསྒོམས་པས་དགྲ་བཅོམ་པ་་་་
ཐོབ་པ་ལྟ་བུའོ། །
གཞན་ཡང་རབ་ཏུ་གྲངས་མང་ལྟོས། །དེ་ཕྱིར་དམ་པའི་སྐྱེ་བོ་རྣམས། །
རྒྱུན་དུ་འཆི་བ་དྲན་པར་བྱ། །རང་གིས་ཅི་བྱས་ལས་རྣམས་བགྲང་། །ཡུད་ཙམ་
པ་ཡི་ཚེ་འདི་ལ། །ཐང་ཅིག་འདུག་པའི་བློ་ཅན་དེ། །དེ་ནི་ཤིན་ཏུ་འཁྲུལ་པ་སྟེ། །
700



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
མཁའ་འགྲོ་མ་ཡི་རྫུ་འཕྲུལ་བཞིན། །ཞེས་པ་ནི་ཡུལ་ཞིག་ན་ཁྱིམ་བདག་ཅིག་
ཡོད་པའི་ཆུང་མ་དེ་མཁའ་འགྲོ་མ་ཡིན་པས་དེའི་ཁང་པར་ཁྱིམ་བདག་དེའི་་་་་
གྲོགས་པོ་ཞིག་འོངས་པ་དང་། བུད་མེད་དེས་ཁང་པ་དེ་རང་དུ་ཆུ་བཅུས་ས་
བོན་བཏབ་སྟེ་རྨོས་ཡུར་ཐོབ། བརྔས་གཡུལ་བྱས། བརྔོས་བཏགས་ནས་ཟན་
བྱས་ཏེ་མི་དེ་ལ་བྱིན་པས། དེས་ཟོས་མ་ཐག་ཏུ་བེར་གས་གཅིག་བརྒྱབ་ནས་
ཚག་ཟེར་བས་མི་བོང་བུར་སོང་ནས་བཀོལ། ཡང་མི་ཞིག་མོས་བོང་བུར་གཏོང་
འདོད་ནས་སྔ་མ་ལྟར་ཟན་ལོགས་སུ་གཡོས། མོ་རང་གཞན་ཞིག་གཡོས་པས་མི་
དེ་ཡིད་མ་ཆེས་ནས་ཟན་དེ་གཉིས་མོ་གཡེངས་པའི་བར་ལ་བརྗེས་བཞག་པས་ཁོ་
ལ་བྱིན་ཙ་ན་ནོར་ཏེ་ཟས་སྐྱོན་ཅན་དེ་མོ་རང་གིས་ཟོས་ཟིན་པ་དང་མོས་དབྱུག་
པ་ཞིག་ཁྱེར་ཏེ་ཁོ་ལ་ཚག་ཟེར་བས། ཁོས་དེ་ཕྲོགས་ཏེ་མོ་རང་ལ་བསྣུན་ཏེ་ཁྱེད་
རང་ཚག་བྱས་པས་མོ་བོང་བུར་སོང་ནས་ཁོས་དེད་ཕྱིན་པ་དང་། ལམ་དུ་མོ་
རང་གི་སྐྱེས་པ་དང་ཕྲད་པ་དང་མོས་ངོ་ཤེས་ནས་ཧུག་ཧུག་བྱས་པས། ཁོས་ངོ་
ཤེས་ནས་ནང་དུ་ལོག་སྟེ་དེད་ནས་རྫུ་འཕྲུལ་བཤིག་པ་ལྟ་བུའོ། །
དེ་ཕྱིར་རྟག་པའི་སེམས་མི་བསྐྱེད། །ངན་སོང་གསུམ་པོ་དྲན་པར་བྱ། །
སྲོག་གཅོད་ལ་སོགས་ལུས་ཀྱི་ནི། །ཉེས་པ་རྣམ་པར་བསྡམ་པར་བྱ། །བརྫུན་
སོགས་ངག་གི་ཉེས་པ་དང་། །མ་ལུས་པ་ནི་བསྡམ་པར་བྱ། །དེ་བཞིན་ཡིད་ཀྱི་
ཉེས་པ་ཡང་། །མ་ལུས་རབ་ཏུ་བསྡམ་པར་བྱ། །དེ་ནི་སྐྱེས་བུ་དམ་པའི་ཚུལ། །
ལྔ་པ་དམ་པའི་གང་ཟག་གི་བྱ་བའི་ཆ་ཞར་ལས་འབྱུང་བ་དང་བཅས་པ་་་་
བསྟན་པ།
701



སྡེ་ཚན་གསུམ་པ། ཟུར་བཀོད་ཀྱི་སྐོར།
བ
--
-
རབ་ཏུ་ཚ་ཞིང་གྲང་བ་ཡི། །དམྱལ་བ་ཉི་མ་གཅིག་བཞིན་དྲན། །བཀྲེས་
སྐོམ་དག་གིས་རིད་པ་ཡི། །ཡི་དྭགས་དག་ཀྱང་དྲན་པར་བྱ། །རྨོངས་པའི་སྡུག་
བསྔལ་རབ་མང་བའི། །བྱོལ་སོང་བལྟ་ཞིང་དྲན་པར་བྱ། །དེ་རྒྱུ་རྣམས་སྤང་
བདེ་རྒྱུ་སྤྱད། །ཐོབ་དཀའ་འཛམ་གླིང་མི་ཡི་ལུས། །དེ་ཐོབ་དུས་སུ་ངན་སོང་རྒྱུ། །
རབ་ཏུ་བསྒྲིམས་ཏེ་གཅད་པར་བྱ། །འདིར་བདག་མི་ཡི་ལུས་ཐོབ་ནས། །ཕྱི་
མར་སྨོན་ལམ་འདེབས་བྱེད་པ། །དེ་ནི་བླུན་པོ་ལེ་ལོ་ཅན། །ངན་སོང་གནས་སུ་
རབ་འགྱོད་དེ། །གྲོ་བཞིན་སྐྱེས་ཀྱིས་རྡོ་འཇོག་གི །ཡི་དྭགས་མཐོང་བ་ཇི་བཞིན་
ནོ། །ཞེས་པ་སྔོན་མཉན་ཡོད་ཀྱི་ཕྱོགས་རྡོ་བ་ཅན་ཞེས་བྱ་བའི་ཡུལ་གྱི་མཐའ་ན་
ཁྱིམ་བདག་སྟོབས་ཀྱི་སྡེ་ཞེས་བྱ་བ་ལ་བུ་མེད་པས་རང་གིས་འཇིག་རྟེན་པའི་ལྷ་
རྣམས་ལ་གསོལ་བ་བཏབ་ནས་བུ་བསླངས་པས། ནམ་ཞིག་སྐར་མ་གྲོ་ཞུན་ལ་
བབ་པ་ན། ཁྱེའུ་རྣ་བ་ལ་རིན་པོ་ཆེའི་རྒྱན་ཡོད་པ་ཞིག་བཙས་སོ། །རྣ་ཆ་དེ་ལ་
རིན་པོ་ཆེ་བྱེ་བ་རིའོ་ཞེས་ཟེར་བས་མིང་ཡང་བྱེ་བ་རི་ཞེས་བཏགས་ཏེ། ཆེར་
སྐྱེས་ཏེ་ཁང་སྟེང་དུ་ཁྱིམ་ཐབ་དང་བསིལ་ཁང་དུ་གནས་པ་ལས། ཕ་ཞིང་ལས་
ལ་བརྩོན་པ་མཐོང་བས་ཁྱེད་ཅག་དེ་ཙམ་དུ་སོ་ནམ་བརྩོན་པ་ཅི་ཡིན་དྲིས་པས།
ཕས་སྨྲས་པ། ངས་ནི་ཚ་གྲང་བདེ་སྡུག་སོགས་ལའང་མ་བསམས་པར་སོ་ནམ་
བརྩོན་འགྲུས་བསྐྱེད་པས་ནོར་དང་ལོངས་སྤྱོད་ཕུན་སུམ་ཚོགས་པ་ཡིན་གྱི། བྱེ་
བ་རི་ལ་མཛོད་རིན་པོ་ཆེ་མང་པོས་གང་བ་ཡོད་པའང་རྩོལ་བ་ལས་བྱུང་བ་ཡིན་
མོད། ཁྱོད་ལྟར་ཁྱིམ་ཐབ་དང་ལྷན་ཅིག་ཉལ་བ་ཁོ་ནས་གྲུབ་པ་ནི་མིན་ནོ་ཟེར་
བས། བུའི་བསམ་པ་ལ་བདག་ངེས་པར་ཚོང་ལ་བསྐུལ་བར་འདུག་གོ་སྙམ་སྟེ།
702



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
ཕ་ལ་སྨྲས་པ། འོ་སྐོལ་དེད་དཔོན་གྱི་རིགས་སུ་འདུག་པས་ང་ཡང་ནོར་བུ་ལེན་
དུ་འགྲོའོ། །ཕ་མས་སྨྲས་པ། འོ་སྐོལ་ནོར་གྱིས་འཕོངས་པ་མ་ཡིན་གྱི་བུ་ཁྱོད་
ལས་མེད་པས་ཁྱོད་རང་གཞན་རྣམས་ཕྲུག་ལ་སྤྱོད་པ་ལྟར་གསེར་ལ་སྤྱད་ཀྱང་མི་
འཛད་པ་ཡོད་ཀྱིས་མ་འགྲོ་ཞིག་ཅེས་གྲོས་བཏབ་ཀྱང་མ་ཉན་པས། ཕ་ཡིས་ཚོང་
པའི་རིགས་རྣམས་བསྡུས་ཏེ་སྨྲས་པ། ཚོང་བ་དག་བདག་ལ་རྒྱལ་པོའི་བཀའ་
ཡོད་པས་གྲོ་ཞུན་སྐྱེས་ཚོང་ལ་འགྲོ་བའི་གྲོགས་པོ་དང་བཅས་པ་ལ་ཤོ་གམ་དང་་
དགྲའི་གནོད་པ་མི་འབྱུང་པས་ཚོང་ལ་སོང་ཞིག་ཅེས་དྲིལ་བསྒྲགས་ཏེ། བུ་ཡི་
གཡོག་བྲན་བུ་དང་སྐྱོང་བ་གཉིས་བཏང་། བཞོན་པར་བོང་བུ་གཉིས་བསྐུར་ཏེ་
འདི་ནི་དྲན་པ་བཟང་བློ་ཉེ་བས་གསོ་སླ་གཉིད་ཆུང་ཤེད་ཆེ་བ་ཡིན་པས་དེད་ཅིག
རྒྱ་མཚོ་ལའང་སྐྱོན་དང་ཡོན་ཏན་འདི་ལྟ་བུ་ཡོད་ཅེས་པ་ལ་སོགས་པའི་བསླབ་བྱ་
བྱས་ཏེ་བསྡོངས་ནས། གྲོ་ཞུན་སྐྱེས་འཁོར་དང་བཅས་པས་རྒྱ་མཚོར་ཞུགས་ཏེ་
ཕྱིན་པས་འདོད་པའི་རླུང་བྱུང་སྟེ་དེ་མ་ཐག་པ་ལ་རིན་པོ་ཆེ་སྣ་ཚོགས་པ་ལོན་་་་
ནས་རྒྱ་མཚོའི་འགྲམ་དུ་ཕྱིན་པ་དང་། རྒྱ་མཚོའི་འགྲམ་ན་སངས་རྒྱས་ཀྱི་སྐུ་ལྟ་
བས་ཆོག་མི་ཤེས་པ་དང་། གླང་པོ་འགྲོ་སྐྱོང་དང་རྒྱ་མཚོ་ཆེན་པོ་ལ་སོགས་པ་
ལྟད་མོ་དུ་མས་གཡེངས་པ་དང་། ནམ་ཕྱེད་ཀྱི་བར་དུ་བསམ་མནོས་གཉིད་མ་
བྱུང་སྟེ། ཐོ་རངས་གཉིད་འབྱམས་ནས་ཚོང་པ་ཟླ་བོ་རྣམས་ཀྱིས་ཁལ་བཀལ་ཏེ་
སོང་པ་དང༌། བྲན་བུ་གཉིད་སད་དེ་ཁོང་གཉིས་ཀྱང་འོང་གི་སྙམ་པས་ཁལ་
བཀལ་བ་དང་། སྐྱོང་པས་ཚོར་ཏེ་རིངས་པར་ལངས་ནས་དཔོན་ལ་མ་སྦྲན་པར་
རྗེས་ལ་འོང་སྙམ་སྟེ། ཁོང་གཉིས་ཀྱི་ཕྱི་ལ་ལུས་དོགས་པས་ཁལ་དེད་ནས་ཕྱིན་
703



སྡེ་ཚན་གསུམ་པ། ཟུར་བཀོད་ཀྱི་སྐོར།
=
པ་དང་། དཔོན་གཉིད་སད་དེ་བོང་བུ་ལ་ཞོན་ནས་ཕྱིན་པས་རླུང་ཆེན་པོ་
གཡོས་ཏེ་ལམ་གྱི་རྗེས་བསུབས་པས་བོང་བུ་དྲན་པ་གསལ་ཞིང་ལམ་ལ་བཟང་་་་
ཡང་མགོ་འཁོར་ནས་ཁུང་ཞིག་ཏུ་འཁྱམས་པ་ལས་ཕྱོགས་དེ་ན་ལྕགས་ཀྱི་གྲོང་་་
ཁྱེར་ཆེན་པོ་ཞིག་འདུག དེ་ལ་གྲོ་ཞུན་སྐྱེས་ཀྱིས་ཆུ་ཞིག་བསླངས་དང་སྐོམ་བྱས་
པས། ནང་ན་ཡོད་པ་ཐམས་ཅད་ཀྱིས་ཆུ་ཟེར་བའི་སྒྲ་དེ་ཐོས་ནས་མདོར་མྱུར་
བར་བྱུང་སྟེ། ངེད་ཅག་ལོ་དུ་མར་ཆུ་མ་མྱོང་སྟེ་ཆུ་ཡོད་ན་བདག་ཅག་ལ་བྱིན་
ཅིག་ཟེར་བས། གྲོ་ཞུན་སྐྱེས་ཀྱིས་སྨྲས་པ། ཁྱེད་རྣམས་ལས་ཅི་སྤྱད་པས་འདིར་
སྐྱེས་པ་ཡིན། ཁྱེད་འཛམ་བུ་གླིང་པ་ནི་བཤད་ཀྱང་ཡིད་མི་ཆེས་སོ་ཟེར་བས།
སྨྲས་པ། མངོན་གསུམ་དུ་མཐོང་བ་ལ་ཅི་ཡིད་མི་ཆེས་ཤོད་ཅིག དེ་དག་གིས་
སྨྲས་པ། ངེད་རྣམས་སྔོན་གྲོང་ཁྱེར་རྡོ་འཇོག་གི་མི་ཡིན་པ་ལ། དེའི་དུས་ན་
བསོད་ནམས་ཀྱི་ལས་མ་བསགས་ཤིང་། བདག་ཅག་གཙུབ་ཁྲོ་དང་ལྡན་ཞིང་།
བདག་ཅག་སེར་སྣའི་འཇུངས་པ་ཅན་སྦྱིན་པ་ཅུང་ཟད་ཀྱང་མ་བཏང་སྟེ། །
བདག་ཅག་ཡི་དྭགས་ཀྱི་འཇིག་རྟེན་འདིར་ལྷགས་སོ། །ཁྱོད་ནི་མི་བསོད་ནམས་
དང་ལྡན་པ་ཞིག་འདུག་པས་སླར་མི་ཡུལ་དུ་ལྡོག་པར་ངེས་པས་དེ་ཙ་ན་གྲོང་་་་
ཁྱེར་རྡོ་འཇོག་ཏུ་སོང་ལ་ང་ཅག་གི་གཉེན་འབྲེལ་རྣམས་ལ་འཕྲིན་འདི་གྱིས་ཤིག
མེ་ཐབ་སྦས་པའི་ས་འོག་ན། །གསེར་ཕྱེ་བུམ་པ་གང་ཡོད་ཀྱི། །འཕགས་པ་ཀ་ཏ་
ཡ་ན་ལ། །ཡོན་དུ་ཕུལ་ཏེ་བསྔོ་བ་ཞུས། །ཡི་དྭགས་འདི་ལས་ཐར་བར་གྱིས། །
ཞེས་ཟེར་རོ། །དེ་ནས་ཕྱིན་པས་ལྕགས་ཀྱི་གྲོང་ཁྱེར་འདྲ་བར་སླེབས་པ་དང་
ལྟོགས་ཏེ། ཟས་བསླངས་པས་ཟས་ཟེར་བའི་སྒྲ་དེ་ལ་ཐམས་ཅད་ལྷགས་ཏེ་
704



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
འཕྲིན་བསྐུར་བ་ནི། ནད་མེད་རྒྱགས་པས་མྱོས་པ་དང་། །ལང་ཚོ་ལོངས་སྤྱོད་
དྲེགས་མྱོས་ཏེ། །སྦྱིན་པ་ཅི་ཡང་མ་བཏང་བས། །བདག་ཅག་ཡི་དྭགས་འཇིག་
རྟེན་སྐྱེས། །གཞན་ནི་སྔ་མ་བཞིན། དེ་ནས་ལྕགས་ཀྱི་གྲོང་ཁྱེར་གསུམ་པར་ཕྱིན་
པ་དང་། ཉི་མ་ནུབ་ཁར་རིན་པོ་ཆེའི་གཞལ་མེད་ཁང་ཞིག་མཐོང་སྟེ། དེ་ན་ལྷ་
མོ་མཛེས་མ་བཞི་དང་སྐྱེས་བུ་གཅིག་འདོད་ཡོན་ལྔ་ལ་ལོངས་སྤྱོད་ཅིང་འདུག་་་་
པས་དེར་བཟའ་བཏུང་བསླངས། སང་ཉི་མ་ཤར་བ་དང་། ལྷ་མོ་བཞི་པོ་དེ་ཁྱི་
མོ་བཞིར་སོང་ཁང་པ་དེ་ཡང་ལྕགས་ཀྱི་ཁང་པར་སོང་ནས་ཁྱི་བཞི་པོ་དེས་མི་་་་
དེའི་ཤ་ལ་བཅད་ཅིང་ཟོས་པས་སྐད་སྣ་ཚོགས་འདོན་པ་མཐོང་བས་དྲིས་པ་ལ།
ཁོ་ན་རེ་ང་ནི་གྲོང་ཁྱེར་རྡོ་འཇོག་གི་རིགས་ཡིན་ཏེ། བདག་ཅག་གི་རྟག་ཏུ་རྩ་བ་
བཞིའི་སྡོམ་པ་སྲུང་མ་ནུས་ཏེ་མཚན་མོ་ནི་འཕགས་པ་ཀ་ཏ་ཡ་ནས་རྩ་བ་བཞི་་་
སྲུང་དུ་བཅུག ཉིན་མོ་ནི་སྲོག་གཅོད་པ་ལ་སོགས་པའི་མི་དགེ་བ་བྱས་པས་ལན་
ཏེ། ཉིན་པར་གཞན་གྱི་སྲོག་གཅོད་ཅིང་། །མཚན་མོ་ཚུལ་ཁྲིམས་ཡོན་ཏན་ལྡན། །
ལས་ཀྱི་འབྲས་བུས་བཟང་བ་དང་། །སྡིག་ཏོ་འདི་ནི་མྱངས་པ་ཡིན། །ཁྱོད་ཀྱིས་
འདི་ནི་འཕྲིན་གྱིས་ཤིག །རལ་གྲི་བསྡམས་པའི་ས་འོག་ན། །གསེར་ཕྱེ་བུམ་པ་
གང་ཡོད་ཀྱི། །གཞན་ནི་སྔ་མ་བཞིན་ནོ། །དེ་ནས་ཡང་ཁང་པ་བཞི་པར་ཕྱིན་པ་
དང་། མི་གཅིག་ཉིན་པར་ལྷ་མོ་གཅིག་གིས་མཆོད་པ་བྱེད་མཚན་མོ་ལྷ་མོ་དེ་
སྲིན་མོར་སོང་ནས་ཟ་བར་མཐོང་བས། ཅི་ཡིན་དྲིས་པས་མཚན་མོ་གཞན་གྱི་བྱི་
པོ་བྱས། །ཉིན་མོ་ཚུལ་ཁྲིམས་དག་ལྡན་པས། །ལས་ཀྱི་འབྲས་བུས་བཟང་པོ་
དང༌། །སྡིག་པ་མི་དགེ་འདི་རུ་སྨིན། །ཁྱོད་ཀྱིས་འཕྲིན་གྱིས་ཤིག །མེ་ཐབ་སྦས་
705



སྡེ་ཚན་གསུམ་པ། ཟུར་བཀོད་ཀྱི་སྐོར། །
པའི་ས་འོག་ན། །གསེར་འདྲའོ། །དེ་ནས་བདེ་སྡུག་སྣ་ཚོགས་པ་ཡོད་པའི་
ལྕགས་ཀྱི་ཁང་པ་བཅུ་གཉིས་སུ་ཕྱིན་པས་ལོ་བཅུ་གཉིས་འགོར་རོ། །དེ་ནས་
ཁང་པ་ཞིག་ན་ལྷ་མོ་མཛེས་མ་ལོངས་སྤྱོད་དང་ལྡན་པ་ཞིག་ཡོད་པའི་སར་ཕྱིན་་
པས། དེ་ན་རེ་གྲོ་ཞུན་སྐྱེས་རང་གི་ཡུལ་དུ་འགྲོ་བར་འདོད་དམ་ཟེར་བས་དེས་
འདོད་བྱས་པས། འོ་ན་དོ་ནུབ་ཁྱོད་རང་གི་ཡུལ་ཕྱོགས་སུ་མགོ་སྟོན་ལ་ཉོལ་
དང་ཡིད་ལ་གྱིས་ཤིག་ཟེར་བས། ཡུལ་ཕྱོགས་ཡིན་ནམ་སྙམ་པའི་ཕྱོགས་སུ་དེ་
ལྟར་བྱས་པས་ལྷ་མོ་དེས་ཡི་དྭགས་བཞི་བསྐོས་ཏེ་གྲོ་ཞུན་སྐྱེས་རང་གི་སྐྱེད་མོས་་
ཚལ་དུ་བསྐྱལ་ལོ། །ཕ་མས་ཁོ་ཤི་སྙམ་ནས་དགེ་བ་མང་པོ་བྱས་ཏེ་ཁོའི་ཕྱིར་བསྔོ་
བ་བྱས་པ་དང་། གལ་ཏེ་མ་ཤི་ན་བདག་ཅག་དང་ཕྲད་པར་གྱུར་ཅིག ཅེས་
ལམ་སྲང་འདུས་མདོ་ཐམས་ཅད་དུ་ཡི་གེ་བཏགས་འདུག་པ་ཁོ་རང་གིས་མཐོང་
བས་ཁོའི་བསམ་པ་ལ་ད་ནི་བདག་ཤི་སྙམ་ནས་ཕ་མ་ལའང་རེ་ཆུང་ངོ༌། །དེ་
བས་ང་རང་འཕགས་པ་ཀ་ཏ་ཡ་ནའི་དྲུང་དུ་རབ་ཏུ་འབྱུང་ངོ་སྙམ་ནས་དེར་་་་
ཕྱིན་ནས་རབ་ཏུ་འབྱུང་བར་ཞུས་པས་འཕགས་པའི་ཞལ་ནས་ཕ་མས་མ་གནང་
བར་རབ་ཏུ་འབྱུང་མི་རུང་བས་སྔོན་དུ་ཕ་མ་ལ་ཞུས་ལ་ཤོག་ཅིག ཡི་དྭགས་
རྣམས་ཀྱིས་བསྐུར་བའི་འཕྲིན་རྣམས་ཀྱང་ལེགས་པར་གྱིས་ཤིག་གསུངས་པས།
ལམ་དུ་འཕྲིན་བསྐྱལ་བས་མི་རྣམས་ཡིད་མ་ཆེས་ཏེ། དེ་རྣམས་ཤི་ནས་ལོ་བཅུ་
གཉིས་ཙམ་སོང་ཟེར་གྱིན་ཐབ་འོག་ལ་སོགས་པའི་ས་ཚིག་བྲུས་པས་གསེར་ཐོན་
ཏེ་ཡིད་ཆེས་ནས་དགེ་བ་ཡང་བྱས་སོ། །གྲོ་ཞུན་སྐྱེས་རང་གི་ཕ་མའི་སར་ཕྱིན་པ་
དང་ཕ་མ་སྡུག་བསྔལ་གྱིས་ཉམ་ཐག་འདུག་པ་ལ་བུའི་སྐད་ཐོས་པ་ཙམ་གྱིས་སྡུག་
706



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
བསྔལ་ལས་གྲོལ་ཏེ་མིག་ལོང་བའང་ཕྱེད་དོ། །དུས་ཕྱིས་ཕ་མ་ཚེའི་དུས་བྱས་པ་
དང་དགེ་བ་ཟིན་པར་བྱས་ནས་འཕགས་པ་ཀ་ཏ་ཡ་ན་ལས་རབ་ཏུ་བྱུང་སྟེ་་་་་་
དབྱར་ཟླ་གསུམ་དགེ་ཚུལ་བྱས། དགག་དབྱེའི་དུས་སུ་བསྙེན་པར་རྫོགས་ཏེ་
བསྒོམས་པས་དགྲ་བཅོམ་པ་ཐོབ་སྟེ་འཕགས་པས་ཞུ་བ་ལྔ་བསྐུར་བས་སངས་་་་་
རྒྱས་ཀྱི་དྲུང་དུ་ཕྱིན་པ་ལྟ་བུའོ། །
འདི་ཡི་ཚེ་ནི་མ་ངེས་པས། །དེ་རིང་སང་ངམ་ཟླ་བའམ། །ལོ་ཡི་རྣམ་པས་
འཆི་འགྱུར་ཏེ། །དེ་ཕྱིར་དགེ་ལ་བརྩོན་པར་བྱ། །དམ་པའི་ཆོས་ལ་རབ་འཇུག་
ན། །རིགས་དང་བྲན་མོ་ལྟ་བུ་དང་། །འཁོར་ལོས་སྒྱུར་བའི་རྒྱལ་པོ་ཡང་། །
བྲན་མོ་བཙུན་པར་ཐུབ་པས་གསུངས། །དམ་པའི་ཆོས་ལ་མི་འཇུག་ཅིང་། །
འཇིག་རྟེན་ཁྲེལ་ལ་མི་སྲུང་བ། །ཤིན་ཏུ་སྨད་ཅིང་བཤུང་འགྱུར་ཏེ། བི་ར་ལི་
བའི་དཀའ་ཐུབ་བཞིན། །ཞེས་པ་སྔོན་གྱི་དུས་ན་ཡུལ་བི་ར་ལི་ན་སྔགས་པ་
དཀའ་ཐུབ་པ་ཞིག་ལ་བྲན་མོ་ཞིག་ཡོད་པར་རྒྱུན་དུ་འཐབ་སྟེ་རྡུང་རྡེག་མང་པོ་་
བྱས་པས། ཁོ་མོས་མ་བཟོད་པར་བྲོས་ནས་རབ་ཏུ་བྱུང་། ཡུལ་མི་ཐམས་ཅད་
ཀྱིས་སྡིག་ཅན་མ་རུངས་པའི་སྔགས་པ་ཞེས་སྨད་པ་ལྟ་བུའོ། །
རི་བྲག་འདོམ་གང་སོགས་ཡོད་གཟབ། །དེ་ལའང་རབ་ཏུ་སྲུང་བྱེད་ན། །
ཤིན་ཏུ་གཏིང་མེད་གྱུར་པ་ཡི། །གཡང་སར་ལྟུང་བ་ཅིས་མི་སྲུང་། །ཡུངས་འབྲུ་
ཙམ་གྱི་རྨ་ཁུང་ཡང་། །ཤིན་ཏུ་བསྒྲིམས་ཏེ་འཆོས་བྱེད་ན། །འཚོ་མེད་ཚལ་བར་
གས་པ་ཡི། །རྨ་དེ་ཅི་ཕྱིར་འཆོས་མི་བྱེད། །ཉིན་པར་འགའ་ཟུང་ཙམ་དུ་ཡང་། །
ཟས་སྐོམ་གྱིས་དབུལ་མི་བཟོད་ན། །བར་གྱི་བསྐལ་པ་ལ་སོགས་སུ། །ཟས་སྐོམ་
707



སྡེ་ཚན་གསུམ་པ། ཟུར་བཀོད་ཀྱི་སྐོར།
མི་བརྒྱུང་ཅི་ཕྱིར་བཟོད། །རང་ལུས་དག་ལ་ཚེར་མ་ཡི། །རྩེ་མོའང་བཟོད་པར་
མི་འགྱུར་ན། །གཞན་གྱི་ལུས་ལ་མཚོན་དག་གིས། །སྲོག་དང་འབྲལ་བ་ཅི་ཕྱིར་
བཟོད། །རྨ་འབུ་དུག་སྲིན་ཤིང་སྲིན་དང་། །ས་བོན་མྱུ་གུ་སྡོང་སྐྱེས་མེ། །དེ་
བཞིན་ངན་པའི་མི་རྣམས་ནི། །རང་རྟེན་ཁོ་ན་ཕུང་བ་སྒྲུབ། །ཕྱི་མ་ཤེས་པ་
མཛངས་པའི་ཚུལ། །ཉོན་མོངས་དགྲ་ཐུབ་དཔའ་པོའི་ཚུལ། །ཆགས་པ་མེད་པ་
ཆོས་བྱེད་ཚུལ། །མཁས་པའི་ཚུལ་ནི་རྟོགས་པ་ཡིན། །རྟོགས་པའི་ཚུལ་ནི་བྱེད་
པ་ཡིན། །སྐྱོ་བ་མེད་པ་སྦྱིན་པའི་ཚུལ། །ཚུལ་ཁྲིམས་ཚུལ་ནི་མ་དཔྱས་པ། །
བཟོད་པའི་ཚུལ་ནི་ཆོས་ཉིད་ཤེས། །བརྩོན་འགྲུས་ཚུལ་ནི་འཆི་བ་དྲན། །བསམ་
གཏན་ཚུལ་ནི་གཡེང་མེད་ཡིན། །རྣམ་པར་འབྱེད་ཤེས་ཤེས་རབ་ཚུལ། །སངས་
རྒྱས་འདོད་པ་དད་པའི་ཚུལ། །རྟོག་པ་ཆུང་བ་རྣལ་འབྱོར་ཚུལ། །ཟང་ཟིང་
གཉེན་བྲལ་སྒོམ་མཁན་ཚུལ། །ཕན་སེམས་ཆེ་བ་སྒྲིན་པའི་ཚུལ། དྲང་པོའི་ཚུལ་
ནི་མི་སླུ་བ། །བག་ཡོད་ཉམ་ང་མེད་པ་ནི། །དེ་ནི་རྒྱལ་པོའི་ཚུལ་དུ་བཤད། །དེ་
ལྟའི་ཚུལ་དང་མ་ལྡན་ལ། །དམན་ཞིང་སྨད་པའི་ཚུལ་བྱེད་པ། ལས་ཀྱི་རྒྱུ་
འབྲས་མི་སླུའི་ཚུལ། །འོག་གི་ཚུལ་ནི་འདི་ཡིན་ནོ། །ཡོན་ཏན་ལྡན་ལ་སེར་སྣས་
བཅིངས། །བསླངས་ན་ཁྲོ་བ་དང་བཅས་པ། །སྡུག་བསྔལ་ཆེན་པོས་ནོན་འགྱུར་
ཏེ། །ཤུ་མ་ར་ཡི་མི་སྡུག་བཞིན། །ཞེས་པ་སྔོན་མི་ཞིག་གིས་རྒྱ་མཚོའི་གླིང་ན་
ཕར་ཕྱིན་པས། བུད་མེད་མཛེས་མ་ཞིག་དང་འཕྲད་པས་དེ་ལས་བཟའ་བཏུང་
བླངས་པས། ཁང་པ་ཞིག་ཏུ་ཁྲིད་དེ་ཕྱིན་པ་དང་རིན་པོ་ཆེའི་ཁྲི་ཞིག་གི་སྟེང་ན་
མི་བཞི་ལྕགས་ཐག་གིས་སྐེ་སྦྲེལ་ཏེ་འདུག་གོ །འཁྱམས་པོ་དེ་ལ་བུད་མེད་དེས་
708



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱུན།
--
-
-
-
，
བཟའ་བཏུང་གྱ་ནོམ་པ་ལག་ཏུ་བྱིན་ཏེ། མི་འདི་རྣམས་བསླང་ཟེར་ཡང་མ་སྟེར་
ཞིག་ཟེར་བས་མོ་སྒོ་ན་ཕར་སོང་ངོ༌། །ཁོས་ཟས་ཟོས་པ་དང་མི་དེ་རྣམས་ལ་
ཅུང་ཟད་རེ་བྱིན་པ་ཁར་སླེབས་པ་དང་གཅིག་གི་ཁ་རུ་ལྕགས་ཀྱི་ཐུ་ལུམ་དུ་སོང་
ནས་འགགས། གཅིག་གི་ཁར་ཐལ་བར་སོང་སྟེ་བསུབས། གཅིག་གི་ཁར་ཕུབ་
མར་སོང་སྟེ་འཚུབས། གཅིག་གི་ཁར་མེ་དམར་མོར་སོང་སྟེ་ཚིག་ནས་ལུས་འདྲེ་
ལྡོག་བྱེད་ཅིང་སྨྲེ་སྔགས་བཏོན། བུད་མེད་དེ་བྱུང་ནས་མ་སྦྱིན་སྨྲས་པ་ལ་ཁྱོད་
སྙིང་རྗེ་རེ་ཆེ་ད་ལྟོས་དང་ཟེར་རོ། །མི་དེས་འདི་ལྟ་བུ་ཅི་ཡིན་དྲིས་པས་མོ་ན་རེ།
ཁྱེད་འཛམ་བུ་གླིང་བ་ལ་བཤད་ཀྱང་ཡིད་མི་ཆེས་ཟེར་བས། མངོན་སུམ་མཐོང་
བ་ལ་ཡིད་མི་ཆེས་པ་སུ་ཡོད་སྨྲོས་ཤིག མོ་ན་རེ་སྔོན་གྲོང་ཁྱེར་ཞིག་ན་ང་ཅག་
བཟའ་ཚོ་ལྔ་ཡོད་པ་ལ་བུ་གསུམ་དང་ཁྱོ་བོ་ཞིང་ལས་ལ་སོང་བའི་དུས་སུ་དགུ་་་
བཅོམ་པ་ཞིག་སྒོ་དྲུང་དུ་བསོད་སྙོམས་ལ་བྱོན་པས་ངས་བུ་ཁྱོའི་འབྲས་ཆན་་་་་
བཙོས་པ་དེ་འཕགས་པ་ལ་དྲངས་ནས། ཕྱིས་བཙོ་བ་ཨེན་ཅིག་འགོར་བས་ད་
དུང་མི་འོང་བ་ཅི་ཡིན་ཟེར་བ་ལ། ཁོ་མོས་འཕགས་པ་ལ་བསྙེན་བཀུར་བྱས་
ཡོད་ཀྱི་རྗེས་སུ་ཡི་རངས་པར་གྱིས་ཤིག་སྨྲས་པས། ཁོང་རྣམས་འཕགས་པ་ལ་ཞེ་
སྡང་སྐྱེས་ཏེ། གཅིག་ན་རེ་དགེ་སློང་དེའི་ཁ་རུ་འབྲས་ཆན་པས་ལྕགས་ཀྱི་ཐུ་
ལུམ་འབར་བ་མི་འཇུག་པ་ཟེར་རོ། །གཅིག་གིས་ཐལ་བ་མི་བླུག་པ་ཟེར།
གཅིག་གིས་ཕུབ་མ་མི་བླུག་པ་ཟེར། གཅིག་གིས་མེ་མདག་མི་བླུག་པ་ཟེར་བས།
ང་ཡང་ཁོང་རྣམས་ལ་ཚིག་སྟེ་དེ་ལྟ་བུའི་འཕགས་པ་ལ་སྨྲས་པ་ལ་སྡིག་ཅིག་འོང་
ངེས་པས་ཁྱེད་རྣམས་ཀྱི་སྡིག་པའི་འབྲས་བུ་དེ་ངས་ཀྱང་མཐོང་བར་ཤོག་ཅིག་་་
709



སྡེ་ཚན་གསུམ་པ། ཟུར་བཀོད་ཀྱི་སྐོར།
མ་
ཅེས་སྨོད་བཙུགས་པས་བདག་ཀྱང་རྒྱལ་ཆེན་བཞིའི་རིགས་ཀྱི་ལྷར་སྐྱེས་ནས་འདི་
རྣམས་མཐོང་བ་ཡིན་ནོ། །སྨོན་ལམ་དེ་མ་བཏབ་ན་སུམ་ཅུ་རྩ་གསུམ་གྱི་ལྷར་ ་
སྐྱེས་རྒྱུ་ཡིན་ནོ། །ཡང་ཤུ་མ་ར་ཞེས་པ་ནི་སྔོན་ཡུལ་ཞིག་ན་བུད་མེད་རྒྱུད་ངན་
པ་སེར་སྣ་ཆེ་བས་སྦྱིན་པ་མི་གཏོང་བ་གཅིག་ཡོད་པ་ལ་རང་སངས་རྒྱས་བགྲེས་་
པོ་གཅིག་གིས་བསོད་སྙོམས་བསླངས་པས་མོས་བསོད་སྙོམས་མི་འབུལ་པའི་སྟེང་
དུ་ངན་སྨྲས་བཏང་པ། ཁྱོད་ཀྱི་ཁ་ནི་ཁྱི་རྒན་འདྲ། །སྐྲ་ནི་རྟ་ཡི་རྔོག་མ་འདྲ། །
ཁྱོད་འདྲ་སྦྱིན་པའི་ཡུལ་མ་ཡིན། །ཞེས་བརྗོད་པས་བུད་མེད་དེ་ཚེ་འདས་པ་
དང་ཡི་དྭགས་ཤུ་མ་ར་ཞེས་བྱ་བ་གྲོང་ཁྱེར་དེའི་སྐྱུག་པ་ཟ་བའི་ཡི་དྭགས་སུ་སྐྱེས་
ནས་སྐྱེ་བོ་ཐམས་ཅད་ཀྱིས་མངོན་གསུམ་དུ་མཐོང་བར་གྱུར་ཏོ། །དེས་ན་ངག་
གུས་པ་དང་བཅས་པས་སྦྱིན་པ་ཐོངས་ཤིག་ཅེས་པའི་དོན་ནོ། །ཡང་འདི་སྐད་
ཀྱང་ཐོས་ཏེ་གྲོང་ཁྱེར་ཤུ་མ་ར་ཞེས་བྱ་བ་ན་ཁྱིམ་བདག་ཞིག་ལ་ཆུང་མ་ཤིན་ཏུ་མི་
སྡུག་པ་གཏུམ་པ་ཞིག་ཡོད་པ་ལ་འཕགས་པ་འཆར་ཀས་བསོད་སྙོམས་བསླངས་་
པས་མི་སྟེར་པ་ལ་ནན་ཆེར་བསླངས་པས་ཁུར་པ་བྱེད་ཀྱིན་འདུག་པས་ཁུར་བ་་་
ཆུང་ངུ་རེ་བྱས་ཀྱིན་སྟེར་བར་བསམ་པ་དང་། འཕགས་པས་རྫུ་འཕྲུལ་གྱིས་ཁུར་
བ་དེ་ཆེན་པོ་རེ་སྤྲུལ་བས་མོས་རིག་སྟེ། ཁྱེད་རང་རྫུ་འཕྲུལ་གྱིས་ལུས་དུམ་བུར་
མཛད་ཀྱང་ཁུར་བ་མི་སྟེར་ཟེར་བས་འཕགས་པས་ལུས་དུམ་བུར་མཛད་དེ་མོའི་
ཁང་པར་བཀྲམས་པ་དང་། མོ་སྐྲག་ནས་རྒྱལ་པོས་ཆད་པའམ་རབ་བྱུང་གི་
དམག་འོང་གི་ལ་འུར་སྦོས་ཤིག་ཟེར་ཞིང་གཡོག་མོ་དང་བཅས་པས་ས་ལ་སྦས་་་
ཀྱང་ཡར་ཐོན་བྱུང་སྟེ་མཇུག་ཏུ་སྒུལ་ཡང་མ་ནུས་པ་ལ། སླར་ཡར་འཕགས་པ་
710



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
ལ་བཞེངས་པར་གསོལ་བ་བཏབ་པས་བཞེངས་པ་ལ་བསོད་སྙོམས་ཕུལ་ནས་་་
བཏུལ་བ་ལྟ་བུའོ། །
མཉམ་སོགས་དག་ལ་ཕྲག་མ་དོག །འདིར་ཡང་སྡུག་བསྔལ་ཆེ་འགྱུར་ལ། །
ཕྱི་མར་རྣམ་སྨིན་ཆེ་འགྱུར་ཏེ། །དཔེར་ན་གཞོན་ནུ་ཝ་དང་འདྲ། །འགྲན་
སེམས་དང་ཕྲག་དོག་བྱས་ནས་ཕུང་བའི་དོན་ཏེ་ཝ་སྐྱེས་རྒྱལ་པོར་བསྐོས་པ་ལྟ་་་
བུའོ། །
དྲུག་པ་ཀུན་གྱིས་དང་དུ་བླང་བར་བྱ་བ་བདེ་བའི་རྒྱུའི་སྤྱོད་པ་བསྟན་པ།
དྲེགས་མེད་ཤིན་ཏུ་དུལ་བར་བྱ། །ཀུན་ལ་གསོང་པོར་སྨྲ་བར་བྱ། །ཁྲོ་
མེད་ང་རྒྱལ་སྤང་པར་བྱ། །ཀུན་ལ་འཛུམ་ཞིང་དྲང་པོར་སྨྲ། །དོན་མེད་ཅ་ཅོ་སྨྲ་
མི་བྱ། །འདུ་བ་མང་པོའི་སར་མི་འགྲོ། །ཆང་སོགས་མྱོས་པ་བཏུང་མི་བྱ། །ཅི་
འདོད་སྦྱིན་པ་གཏང་བར་བྱ། །བཤེས་མེད་མི་ལ་བྱམས་པར་བྱ། །དགེ་བའི་
ཆོས་ལ་བརྩོན་པར་བྱ། །ཁྲིམས་སོགས་བླངས་ལ་བསྲུང་བར་བྱ། །དེ་ལྟར་བྱས་
ནས་མང་པོའི་མི། །ངང་གིས་བདེ་བ་འཐོབ་པར་བྱེད། །
བདུན་པ་འཇིག་རྟེན་གྱི་བྱ་བ་ལ་ཐུག་མུག་པའི་སྨྲེ་ངག་གི་ཚིག་བརྗོད་པར་
བསྟན་པ།
ད་ནི་ཤིན་ཏུ་ངན་པའི་མིས། །རྒྱལ་བའི་བསྟན་པ་ནུབ་ཏུ་ཉེ། །ད་ནི་མ་
བསྔགས་ངན་སྤྱོད་དང་། །ལོག་པར་ལྟ་བ་ངན་པའི་མི། །རྨོངས་པ་དག་གིས་
བཅོམ་ལྡན་གྱི། །བསྟན་པའི་ལྗོན་ཤིང་གཅད་ཀྱིས་མེད། །ད་ནི་སྙིང་རྗེ་མེད་པ་
711



སྡེ་ཚན་གསུམ་པ། ཟུར་བཀོད་ཀྱི་སྐོར།
-
-
-
-
-
-
-
-
-
ཡིས། །ཆོས་ལུགས་བོར་ཞིང་རང་བཟོ་བྱེད། །བརྐམ་ཆགས་ཕ་རོལ་མི་མཐོང་
བས། །བསྟན་པའི་རྒྱལ་མཚན་བསྙལ་གྱིས་མེད། །ད་ནི་གདུལ་དཀའ་ངོ་ཚ་མེད། །
སྡིག་ལ་དགའ་ཞིང་ཚུལ་འཆོས་བྱེད། །སྡིག་ཅན་རྣམས་ཀྱིས་ཐུབ་པ་ཡི། །བསྟན་
པའི་ཟམ་པ་བཅག་གིས་མེད། །ད་ནི་མགོ་བྲེགས་ཉམས་མི་ལེན། །སྤྱོད་འཆལ་
སྨད་པ་ལུས་ལ་འཆོས། །ངན་གཡོ་ཅན་གྱིས་ཐུབ་པ་ཡིས། །བསྟན་པའི་ཚོང་
དུས་བཅོམ་གྱིས་མེད། །ད་ནི་ཁྲོ་དང་ང་རྒྱལ་དང་། །རྒྱགས་ཆོས་བྱེད་ཅིང་རྙེད་
ལ་ཞེན། །སྡིག་པ་སྣ་ཚོགས་བྱེད་པའི་མིས། །ཆོས་ཀྱི་གྲུ་བོ་བཅག་གིས་མེད། །
ད་ནི་ཐུབ་བའི་བསྟན་པ་ཡང་། །ཅུང་ཟད་ཙམ་ཞིག་ལུས་པར་ཟད། །ཐུབ་པའི་
བསྟན་པ་གངས་ཆེན་མཚོ། །རིང་པོར་མི་ཐོགས་སྐམ་པར་འགྱུར། །སེང་གེའི་སྒྲ་
ཡི་བསྟན་པ་ནི། །དུས་ཀྱི་འཁོར་ལོས་རབ་བཅོམ་ནས། །མྱུར་བ་ཉིད་དུ་འཇིག་
པར་འགྱུར། །གང་དག་འདི་འདྲའི་དུས་བབ་ཚེ། །བདེ་འདོད་རྣམས་ཀྱིས་ཕན་
པའི་དོན། །དེ་ནི་ལེགས་པར་བརྟག་པའི་རིགས། །དུས་ཀྱི་འཁོར་ལོ་ངན་བྱེད་
པ། །མ་རབས་ཤེས་རབ་འཆལ་པ་དང་། །ཚུལ་ཅན་དག་དང་སྟེན་མི་ཤེས། །
ཉེས་པ་བསྟེན་ཞིང་ཚུལ་ཁྲིམས་སྤང༌། །དབེན་པས་འཇིགས་ཤིང་འདུ་འཛི་
འདོད། །མི་མཁས་བསླབ་ཉེས་སློབ་དཔོན་ནོར། །གདུག་རྩུབ་ང་རྒྱལ་བརྙས་པ་
ཆེ། །ངན་པའི་མི་ལ་ཡིད་རྟོན་པས། །སངས་རྒྱས་བསྟན་པ་མ་རུངས་བྱས། །ཞི་
ཞིང་བདེ་བའི་དུས་ནི་ཟད། །གདུག་རྩུབ་མི་བཟད་དུས་ནི་བྱུང་། །ཤེས་རབ་
ཅན་གྱི་མི་རྣམས་དང་། །དཔང་གྱུར་སྐྱེ་བོ་རྣམས་ནི་ཟད། །དེ་ལྟའི་དུས་རྣམས་
བྱུང་བའི་ཚེ། །རང་གི་ཡུལ་འཁོར་གནས་སྤངས་ཏེ། །གཞན་གྱི་ལྗོངས་སུ་ཕྱིན་
712



ཆོས་ཚན་སུམ་ཅུ་པ། སྐྱེ་བོ་གསོ་ཐིགས་ཀྱི་རྣམ་བཤད་ནོར་བུའི་རྒྱན།
ནས་སུ། །དེར་ཡང་ནགས་འདབ་དབེན་པ་རུ། །སྨྲ་བ་བསྙུངས་ཏེ་གནས་པར་
བྱ། །དཀར་པོའི་ཆོས་རྣམས་ཡིད་ལ་མི་འཇོག་སྐྱེ་བོ་རྣམས་ལ་ནི། །མི་ཆོས་ཕུལ་
དུ་བྱུང་བ་ཡིད་ལ་འཇོག་པ་ཉིད་ལ་ནི། །ཅུང་ཞིག་དགེ་བར་འགྱུར་སྙམ་ནས་ནི་
འདི་རྣམས་བྲིས་པ་ཡིན། །དགེ་བས་བླུན་པོ་མ་ལུས་གྲོལ་ཞིང་ཡུན་དུ་གནས་
པར་ཤོག །མཇུག་དགེ་བ་བསྔོ་བའི་ཚིག་དོན་ནི། བླུན་པོ་རྣམས་ལ་མི་ཆོས་
ལེགས་པར་བསླབས་པ་ལ་བརྟེན་ནས་ལྷ་ཆོས་ལ་འཇུག་པའི་སྒོར་གྱུར་ཅིག་ཅེས་
པ་ཡིན་ནོ། །དམ་པའི་སྤྱོད་པར་རིམ་གྱིས་འཇུག་པའི་ཕྱིར། །འཕགས་པས་སྐྱེ་
བོ་གསོ་བའི་ཐིགས་པ་མཛད། །དེ་ཡི་འགྲེལ་བ་ཚིག་ཉུང་དོན་གསལ་ཞིང་། །
བརྗོད་ཚུལ་ལ་ངེས་འདུལ་བ་འཛིན་པས་བཀོད། །དགེ་དེས་འཕགས་པའི་
དགོངས་གང་འགྲུབ་པ་དང་། །འགྲོ་རྣམས་འཕགས་པའི་གོ་འཕང་ཐོབ་པར་
ཤོག །
རྣམ་བཤད་འདི་ནི་དཔེ་རྙིང་བྲིས་མ་ཞིག་ལས་བཤུས།
713



ཆོས་ཚན་སོ་གཅིག་པ།
༄༅། །ལུགས་ཀྱི་བསྟན་བཅོས་སྐྱེ་བོ་གསོ་བའི་
ཐིགས་པ་ཞེས་བྱ་བའི་འགྲེལ་
བ་བཞུགས་སོ། །
༄༅། །རྒྱ་གར་སྐད་དུ། བྱ་ན་པུ་ཛ་ན་ཏུ་བྷི་དྷུ་བོ་ཤཱ་ནཱ་མ། ཞེས་སྨོས་པའི་
དགོས་པ་ནི། བསྟན་བཅོས་ཁུངས་བཙུན་པ་དང་། སཾ་སྐྲ་ཏའི་སྐད་ལ་བག་
ཆགས་འཇོག་པ་ཡིན་ཞིང་། བོད་སྐད་དུ། ལུགས་ཀྱི་བསྟན་བཅོས་སྐྱེ་བོ་གསོ་
བའི་ཐིགས་པ་ཞེས་བྱ་བ་འདི་བཞིན་ཞེས་བསྒྱུར་ནས་སྨོས་པའི་དགོས་པ་ནི། རྒྱ་
སྐད་གོ་དཀའ་བ་དེ་བོད་སྐད་དུ་བསྒྱུར་བས་གོ་སླ་བ་འདི་ལོ་ཙཱ་བའི་བཀའ་དྲིན་
ཡིན་སྙམ་དྲན་དགོས་པའི་ཕྱིར་རོ། །གཉིས་པ་བསྡུས་པའི་དོན་ནི། དེ་ལྟ་བུའི་
བསྟན་བཅོས་འདིའི་གོང་གསལ་གྱི་དགོས་པ་སོགས་ཆོས་བཞི་ལས་དེ་དག་རྣམས་
མདོར་བསྡུས་ནས་འདིར་སྨོས་པ་ཡིན་ཏེ། དེ་ཡང་བརྗོད་བྱ་ནི་འཇིག་རྟེན་དམ་
པའི་སྤྱོད་པ། དགོས་པ་ནི་གཞུང་འདི་ལས་བསྟན་པའི་བརྗོད་བྱའི་དོན་རྣམས་
ཀྱི་སྤང་བླང་ལེགས་པར་དཔྱད་པས་ཚེ་འདིར་བདེ་ཞིང་སྐྱིད་པ་དང་ཕྱི་མ་མངོན་
མཐོ་དང་ངེས་ལེགས་ཀྱི་རྒྱུར་འགྱུར་བའི་ཆེད་དུའོ། །དང་པོ་མཆོད་པར་བརྗོད་
པའི་ཚིག་དོན་འཕགས་པ་མཁྱེན་རབ་ཀྱི་དབང་ཕྱུག་འཇམ་དཔལ་གཞོན་ནུར་་་
714



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
གྱུར་པ་དེ་ལོ་ཙཱ་བ་བནྡེ་ཡེ་ཤེས་སྡེ་རང་ཉིད་དང་པའི་ཡི་དམ་གྱི་ལྷ་ཡིན་པས་དེ་་
ལ་སྒོ་གསུམ་གུས་པའི་སྒོ་ནས་ཕྱག་འཚལ་ལོ་ཞེས་པའི་དོན་ནོ། །གཉིས་པ་
བསྟན་བཅོས་དངོས་ཀྱི་དོན་ལ་གསུམ་སྟེ།
དང་པོ་ས་བཅད་དང་གཞུང་སྦྱར་བ། གཉིས་པ་ཡན་ལག་རྒྱས་པར་འཆད་
པ། གསུམ་པ་མཇུག་དགེ་བ་བསྔོ་བ་དང་གསུམ་ལས། དང་པོ་ནི། གཞུང་
ལས།
བླུན་པོ་གསོ་ཕྱིར་ཆུ་ཐིགས་ཙམ་ཞིག་བརྗོད། །ཅེས་པའི་སྐབས་འདིར་
བསྟན་བཅོས་ཀྱི་ལུགས་རྣམ་གཞག་ཅུང་ཟད་ཙམ་སྟོན་པར་བྱེད་པ་ལ། སྤྱི་དོན་
རྣམ་པ་བཞི་ཡོད་པ་ལས། སྤྱི་དོན་དང་པོ་ནི། འཇིག་རྟེན་ན་མ་བརྟགས་པའི་
བྱ་བ་བྱེད་པའི་མི་དེ་བླུན་པོ་ཡིན་ཏེ། རང་ལ་སྡུག་བསྔལ་བསྐྱེད་པའི་རྒྱུ་མ་ཤེས་
པའི་འགྲོ་བ་དེ་དག་བདེ་བར་གསོ་བའི་ཕྱིར་ཐོག་མར་སྐྱེ་བོ་རྣམས་འཇིག་རྟེན་་་
དམ་པའི་སྤྱོད་ཚུལ་ལ་སློབ་པར་བྱེད་པ་ལ་བསླབ་བྱ་དཔེའི་སྒོ་ནས་བསྟན་པ་ནི་་
རྨོངས་པའི་ལོང་བ་འགའ་ཞིག་ནི་ཞེས་པ་ནས། རང་གི་བདེ་བ་ཐོབ་པར་བྱེད།
ཅེས་པའི་བར་གྱིས་བསྟན་པ་ཡིན་ནོ། །སྤྱི་དོན་བཞི་པ། དེ་ལྟ་བུའི་བླང་དོར་གྱི་
སྤྱོད་པ་རྣམས་ཀྱང་ལེ་ལོ་དང་སྙོམས་ལས་ཀྱི་དབང་དུ་གཏོང་བར་མི་བྱ་སྟེ། དེ་
ཡང་འགལ་རྐྱེན་མང་ལ་མཐུན་རྐྱེན་ཉུང་བས་བརྩོན་འགྲུས་དྲག་པོ་དང་བཅས་་
པའི་སྒོ་ནས་མྱུར་དུ་སྒྲུབ་དགོས་ཞེས་བསྟན་པ་ནི། ད་ལྟ་ཤིན་ཏུ་ངན་པའི་མིང་
ཞེས་བྱ་བ་ནས་ང་སྨྲ་བ་བསྐྱུངས་ཏེ་གནས་པར་བྱ། ཞེས་པའི་བར་གྱིས་བསྟན་
ནོ། །དངོས་དོན་གཉིས་པ་ཡན་ལག་རྒྱས་པར་འཆད་པ་ནི། དེ་ཡང་གཞུང་ལས།
715



སྡེ་ཚན་གསུམ་པ། ཟུར་བཀོད་ཀྱི་སྐོར།
དཔེར་ན་ཝ་དང་བུད་མེད་བཞིན། །ཞེས་པའི་དོན་ནི་སྔོན་རྒྱ་གར་ཤར་
ཕྱོགས་ན་ཁྱིམ་བདག་བཟའ་མི་གཉིས་ཡོད་པ་ལས། ཁྱིམ་བདག་ཕྱོགས་སུ་དོན་
སྤྱོད་དུ་སོང་བ་དང་། བུད་མེད་དེས་སྐྱེས་པ་གཞན་ཞིག་དང་དུས་བྱས་ཏེ་ཕྱིན་
པའི་ལམ་དུ་ཁྱོ་བོ་ཁྱིམ་བདག་དེ་དང་ཕྲད་པས་ཚིག་པ་ཟོས་ནས་ཁྱིམ་བདག་གིས་
བུད་མེད་ཀྱི་རྒྱན་དང་གོས་ཐམས་ཅད་བཤུས་པས་བུད་མེད་དེ་གཅེར་བུར་ལུས་
ཏེ་ཕན་ཚུན་གང་དུའང་འགྲོ་མ་ནུས་པར་ཁ་སྐྱེངས་པ་བཞིན་དུ་མཚོ་འགྲམ་ཞིག་
ན་ཤིང་ཏ་ལའི་སྡོང་པོ་ཞིག་འདུག་པའི་དྲུང་དུ་ཤིང་ལོ་སྐམ་པོ་རྣམས་བཏུས་པའི་
གསེབ་ཏུ་བསྡད་ཡོད་པའི་ཚེ། ཕྱོགས་དེར་ཝ་ཞིག་ཁ་རུ་ཤ་གཟུག་གཅིག་ཁྱེར་
ནས་བྱུང་བ་དང་མཚོ་དེའི་ནང་ནས་ཉ་ཆེན་པོ་ཞིག་སྟེང་དུ་མཆོངས་ནས་བྱུང་་་
བས་ཝ་དེས་ཁའི་ཤ་དེ་ས་ལ་བཞག་ནས་ཉ་མཆོངས་པའི་ཕྱིར་སོང་བ་དང་ཉ་དེ་
ཆུའི་གཏིང་དུ་སོང་ནས་མ་ཟིན་པས་མིག་ཕར་གཅེར་ཚུར་གཅེར་དུ་ལྟ་ཞིང་་་་་་
འདུག་པ་ལ་བུད་མེད་དེས་སྨྲས་པ། ཁ་ཤ་བཞག་ནས་ཉ་ཤ་བཙལ། །ཉ་ཤ་རྒྱུ་
མཚོའི་གཏིང་དུ་ཤོར། །ཁ་ཤ་ནམ་མཁའི་མཐོངས་སུ་ཁྱེར། །ཕར་གཅེར་ཚུར་
གཅེར་སུ་ལ་བལྟ། །ཞེས་སྨྲས་པས། ཝ་ན་རེ། གཏན་ཁྱོ་བཞག་ནས་ཁྱོ་གཞན་
བཙལ། །རྒྱན་དང་གོས་རྣམས་ཁྱོ་བོས་བཤུས། །སྐུ་ལ་ཏ་ལའི་ལོ་མ་བཀབ། །
གོས་མེད་ཤིང་རྩེར་སྡུག་སྡུག་འདྲ། །ཕར་གཅེར་ཚུར་གཅེར་ཁྱོད་ལ་བལྟ། །ཞེས་
ཟེར་རོ། །དེས་ན་འགྲོ་བ་འགའ་ཞིག་རང་གི་སྐྱོན་རྣམས་བོར་ནས་གཞན་གྱི་སྐྱོན་
བརྗོད་པར་བྱེད་པ་དེ་མི་རིགས་ཏེ། མཐར་འབྲས་བུར་རང་གི་སྐྱོན་བརྗོད་པར་
འགྲོ་བས་མི་དགེ་བའི་ཚིག་སྣ་ཚོགས་ཀྱི་རིགས་མི་བརྗོད་པར་བྱའོ། །ཞེས་པའི་
716



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
དོན་ནོ། །
དཔེར་ན་ཀ་ལནྡ་ཀ་འདྲ། །ཞེས་པ་ནི། བྲམ་ཟེའི་ཁྱེའུ་ཀ་ལནྡ་ཀ་བྱ་བ་
ཞིག་གིས་ནོར་བུའི་མིག་འབུག་པའི་རིག་པ་གཅིག་པུ་ཤེས་པར་བརྟེན་རིག་པའི་
གནས་གཞན་དག་ཐམས་ཅད་ཁྱད་དུ་བསད་པས་མ་ཤེས། བྲམ་ཟེའི་ཁྱེའུ་
གཞན་རྣམས་ཀྱིས་ཡོན་ཏན་རྒྱ་ཆེར་སྦྱངས་པས་རིག་གནས་མང་པོ་ཤེས་པར་་་་་
བརྟེན་རྒྱལ་ས་ཟིན་པ་དང་ཁྱེའུ་དེས་རང་ལ་བསྟོད་ར་ཆེན་པོ་བཏང་ཡང་ཡོད་་་་
ཏན་མེད་པའི་དབང་གིས་མཇུག་ཏུ་དེ་དག་གི་བྲན་དུ་གྱུར་ཏོ། །དེ་ལྟར་བཤེས་
གཉེན་ཆུང་ངུ་ལ་ཞེན་ཅིང་རིག་གནས་དང་ཡོན་ཏན་མཐའ་དག་ལ་མ་སྦྱངས་ན་
རང་གཞན་གྱི་དོན་ཆེན་པོ་མི་འགྲུབ་པས་བློ་རྒྱ་ཆུང་བ་རྣམས་སྤོངས་ཤིག་ཅེས་་་
པའི་དོན་ནོ། །
གཞན་ཡང་བྱ་ཀ་ལནྡ་ཀ་ཞེས་བྱ་བས་མཆིལ་བ་རྒན་པོ་གཅིག་བཙོན་དུ་་་་
བཟུང་ནས་ཐལ་དོང་དུ་བཅུག་སྟེ་ཡོད་པ་ལ་དོང་དེའི་ཁར་མི་ཞིག་གིས་ཚ་རོག་་
སློ་མ་གང་འཕོས་ནས་སོང་བའི་ཚེ་ཁྱིམ་བྱ་དེ་བོ་གཅིག་བྱུང་ནས་ཚ་རོག་དེ་་་་་་
མཆུས་གཏོར་བས་མཆིལ་བ་དེ་དགའ་ནས་ཁྱིམ་བྱ་ལ་བསྟོད་པར། མན་ཇིའི་
རྐང་ལ་ཟོར་བའི་མཇུག །བྱི་རུའི་སོ་མང་ཀླད་ལ་བཀལ། །མེན་ཏྲི་རལ་ཀ་ཕྲག་
ལ་གཟར། །སྐྱེས་མཆོག་ཁྱོད་ལ་ང་མི་སྨོད། །ཅེས་བརྗོད་པས་ཁྱིམ་བྱ་དགའ་
ནས་བྱེའུ་དེ་རྐང་པ་ལ་འཇུ་རུ་བཅུག་ནས་འཕུར་བས་མཆིལ་བ་དོང་ནས་ཐོན་ཏེ་
འཕུར་སོང་། དེ་ནས་མཆིལ་བ་དེའི་བསམ་པ་ལ་ང་ཐལ་དོང་ནས་ཐར་བ་ཡང་
རང་གི་ཚིག་མཁས་པོ་ཤེས་པ་ལས་བྱུང་སྙམ་པའི་ང་རྒྱལ་དང་དྲེགས་པ་ཡོད་པའི་
717



སྡེ་ཚན་གསུམ་པ། ཟུར་བཀོད་ཀྱི་སྐོར།
རྩར་ཁུག་རྟ་ཞིག་བྱུང་སྟེ་སྨྲས་པར། ཐལ་དོང་ཞག་གསུམ་བཅུག་པ་དང་། །ཉ་
ཚ་ལྔ་བརྒྱ་བརྒྱབ་པ་དང་། །རྣ་བ་ཡ་གཅིག་བཅད་པ་དེ། །རྒྱལ་ཐོབ་བྱ་བ་ག་ལ་
ཡིན། །མཆིལ་བ་རང་མཐོང་མ་ཆེ་བར། །ང་ཡི་རི་སུལ་བོར་བ་དེ། །ཁྱོད་ཀྱི་
གཏན་ཁང་རོག་ཆུག་རྩིགས། །ང་རང་ཁང་ཁྱིམ་གསར་པ་རྩིག །ཟེར་བས་
མཆིལ་བ་དེ་ཚིག་པ་ཟོས་ཏེ་སྤྲུག་སྤྲུག་སིག་སིག་བྱེད་ཅིང་། བཟའ་ཤིང་ཞིག་གི་
སྟེང་དུ་བབ་ནས་སྨྲས་པ། བཟའ་ཤིང་ལྡེམ་གྱིན་ལྡེམ་པ་ནི། །ཐང་ཤིང་ལྡེམ་
དང་ཅི་མི་འདྲ། །མཆིལ་བ་སྲུངས་ཀྱིན་སྦུངས་པ་འདི། །བྱ་སྤྱོད་སྲུངས་དང་ཅི་
མི་འདྲ། །རོ་སྟོད་ཆུ་བའི་ལྕགས་འབྲོང་གིས། །ཉ་ཚ་ལྔ་བརྒྱ་བརྒྱབ་པ་དེ། །
ཕུར་ལྡིང་ཞིག་གི་ཆར་མི་ཕོད། །ཐལ་དོང་ཞག་གསུམ་བཅུག་ལགས་ཀྱང་། །
རྡུལ་ཕྲན་ཐོག་ཏུ་མ་ཚོར་རོ། །རྣ་བ་ཡ་གཅིག་བཅད་ལགས་ཀྱང་། ཐི་གུས་ཟ་
ཡང་མ་ཚོར་རོ། །ཁྱོད་ཀྱི་རི་སུལ་བོར་བ་དེར། །ང་ཡི་གཏན་ཁྱིམ་ལོས་ཀྱང་བྱེད།
ཁང་ཁྱིམ་གསར་བ་བརྩིགས་པ་དེར། །ང་ཡི་བུ་ཁྱིམ་གསར་པ་བྱེད། །ཅེས་
མཆིལ་བ་དེས་མི་འོས་པའི་ཚིག་ཁེངས་པའི་ང་རྒྱལ་གྱི་གཏམ་དེ་ལྟར་ཟེར་གྱིན་་་་
བསྡད་ཡོད་པའི་ཚེ་བྱ་ཁྲ་ཧོར་པ་ཞིག་བྱུང་ནས་མཆིལ་བ་ཁོ་ཏོག་སྟེ་ཁྱེར་བ་ལྟ་་་
བུའོ། །དེ་ལྟར་རང་ཉིད་ལ་སྟོབས་རྩལ་དང་འཁོས་ཁྱེར་མེད་པ་ལ་གཞན་གྱི་
བཟང་པོའི་དྲིན་ལས་བྱུང་བ་རྣམས་བདག་རང་གི་བསོད་ནམས་ཀྱི་མཐུ་ལས་་་་
བྱུང་བ་ཡིན་ནོ་སྙམ་པའི་ཁེངས་པའི་རང་མཐོང་དང་། བློ་སྣ་རིང་པོས་ཕྱི་
ཚིགས་ཀྱི་གཤོམ་ར་འདིངས་པ་རྣམས་མི་རིགས་ཤིང་། དེས་ན་རང་མཐོང་དང་
ངལ་ཆུང་གི་བཟང་དྲིན་གོ་བ་ཞིག་དང་། འཆི་བ་ཁོ་གློ་བུར་དུ་ཐོག་རྒྱག་ཏུ་ཡོང་
718



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
ངེས་སུ་བསམས་ནས་དམ་པའི་ཆོས་ལ་འབད་པར་བྱ་དགོས་སོ། །ཞེས་པའི་དོན་
ཡིན་ནོ། །
ཤིག་རྣམས་ཕུང་བར་གྱུར་ལ་ལྟོས། །ཞེས་པ་ནི། སྔོན་སྒོམ་ཆེན་ཞིག་གི་
ལུས་ལ་ཤིག་བདུན་ཡོད་པས་རྒྱུན་དུ་ཟོས་པས་སྒོམ་ལ་གནོད་པ་བྱུང་བས། ཤིག་
དང་སྒོམ་ཆེན་གཉིས་གྲོས་བྱས་ཏེ་སྒོམ་ཆེན་སྒོམ་ལ་བཞུགས་ཙ་ན་ཤིག་གིས་མི་ཟ་
བ་དང་། སྒོམ་ལ་མི་བཞུགས་ཙ་ན་ཤིག་གིས་ཟོས་ཀྱང་མི་སྐྱུར་བར་དམ་བཅས་
ཏེ་གནས་ཤིང་། དུས་ནམ་ཞིག་ན། འཇི་བ་ཞིག་བྱུང་ནས་སྨྲས་པ། གྲོགས་པོ་
ཁྱེད་ཅག་རྣམས་ངོ་མཚར། བདག་ཀྱང་རེ་ཞིག་འདིར་འདུག་ཟེར་བས་ཤིག་
གིས་སྨྲས་པ། བདག་ཅག་དང་སྒོམ་ཆེན་གཉིས་ཚིག་དན་དང་དམ་བཅའ་བྱས་
ཡོད་པས་ད་ལྟ་སྒོམ་ཆེན་སྒོམ་ལ་བཞུགས་པའི་དུས་སུ་ཁྱོད་ཀྱིས་ཅི་ཡང་མ་ཟ་་་་
ཞིག་ཞེས་སྨྲས་པས། འཇི་བས་སྨྲས་པར། ཁྱོད་རང་ཆད་བྱས་པ་ཡིན་མོད་ཀྱི།
བདག་དང་ཆད་བྱས་མེད་པས་ངས་ནི་ཟ་ཡི་ཟེར་བ་ལ་ཤིག་གིས་སྨྲས་པ། ཁྱོད་
ཀྱིས་ཟོས་ན་སྒོམ་ཆེན་པས་བདག་ཅག་གིས་ཟོས་པ་ཡིན་སྙམ་འོང་བས་བདག་་་་
ཅག་ལ་གནོད་པར་འགྱུར་རོ། །ཅིས་ཀྱང་མ་ཟ་ཞིག །ཅེས་སྨྲས་ཀྱང་མ་ཉན་
པར་འཇི་བས་ཟོས་པས་སྒོམ་ཆེན་གྱི་བསམ་པ་ལ་ཤིག་དང་ངེད་རྣམས་ཁ་ནང་གི་
ཆད་ཐོ་བྱས་པ་ལྟར་མི་བྱེད་པར་འདུག་སྙམ་སྟེ་སྒོམ་ཆེན་ཁྲོས་ནས་བལྟས་པས་་་
འཇི་བ་བྲོས་ཏེ་མ་རྙེད་པར་ཤིག་རྣམས་འདུག་པ་ལ་ཚིག་རྩུབ་སྨྲས་པས། ཤིག་
རྣམས་ཀྱིས་བདག་ཅག་ནི་མ་ཡིན་ནོ། །འཇི་བ་ལགས་སོ་ཞེས་སྨྲས་ཀྱང་སྒོམ་
ཆེན་པས་མ་ཉན་པར་ང་དང་ཁྱེད་རྣམས་ཆད་ཐོ་ལ་མི་གནས་ན་འདི་ཁྱེར་ཟེར་་
719



སྡེ་ཚན་གསུམ་པ། ཟུར་བཀོད་ཀྱི་སྐོར།
ནས་ཤིག་རྣམས་བསྒྲུགས་ཏེ་བོར་རོ། །དེ་བས་ན་གྲོགས་ངན་གདུག་པ་ཅན་གྱི་
རིགས་བསྟེན་ན་རང་ཉིད་གཅིག་པུར་མ་ཟད་གཞན་དག་འོག་འབངས་སྡེ་དང་་
བཅས་པ་ཐམས་ཅད་ཀྱང་འཕུང་པའི་རྒྱུར་འགྱུར་བ་ཡིན་པས་སྤང་བར་བྱའོ། །
ཞེས་པའི་དོན་ཡིན་ནོ། ། །
སྤྲེའུས་ཀ་ལནྡ་ཀ་ཡི། །ཚང་བཤིག་པ་ཡི་ཚུལ་ལ་ལྟོས། །ཞེས་པ་ནི། སྤྲེའུ་
དང་ཀ་ལནྡ་ཀ་ཞིག་གྲོགས་པོ་བྱས་ཏེ་ཤིང་སྡོང་གཅིག་གི་སྐེད་པ་ན་ཀ་ལནྡ་ཀའི་
ཚང་བྱས། རྩེ་མོ་ན་སྤྲེའུ་དེ་འདུག་པ་ལས་དབྱར་གྱི་དུས་སུ་ཆར་བྱུང་བས་སྤྲེའུ་
གཤེར་ཏེ་ལུས་དཀྲུགས་ཙ་ན་ཀ་ལནྡ་ཀ་ཚང་ལ་གནས་པ་ཡང་གཤེར་ཏེ་སྐྱིད་པོ་་
མ་བྱུང་བས་ཀ་ལནྡ་ཀས་སྤྲུའུ་དེ་ལ་གྲོས་བཏབ་པར། གྲོགས་པོ་ཁྱེད་ལག་པ་ནི་
བཟོ་ཡང་ཟོར་ནི་ཆེ། རིག་པ་ནི་གྲུང་། འདི་རུ་མ་སྡོད་པར་ཚང་སྐྱིད་པོ་ང་ཡི་
འདི་འདྲ་ཞིག་ཤིང་སྡོང་གཞན་ཞིག་ཏུ་གྱིས་ལ་སྡོད་དང་། ཁྱོད་རང་ཡང་སྐྱིད་
ལ། ང་ཡང་མི་སྦྱང་བར་སྐྱིད་པོ་ཡོང་བ་འདུག་བྱས་པས། སྤྲེའུའི་བསམ་པ་ལ།
ཀ་ལནྡ་ཀས་ཚང་ངོམས་པར་གོ་ནས་སྤྲེའུ་ཁྲོས་ཏེ་ངན་པ་ཁྱོད་ལྟ་བུས་བདག་མི་་
རིགས་པའི་ལས་དེ་ལྟར་གཏོང་ན། ཁྱོད་ཀྱི་ཚང་སྐྱིད་པོ་དེ་ཁྱེར་བུ་ཟེར་ནས་
ཚང་བཤིག་སྟེ་གཏོར་རོ། །དེས་ན་འགྲོ་བ་རང་བཞིན་ངན་པའི་རིགས་ལ་ཕན་
པའི་གྲོས་བཟང་པོ་བཏབ་ཀྱང་དེ་དག་ལོག་པར་གོ་ནས་མི་ཉན་པའི་སྟེང་དུ་་་་་
གནོད་པའི་རྒྱུར་འགྱུར་བས་ན་ཁ་ཉུང་བར་བྱ་དགོས་སོ་ཞེས་པའི་དོན་ནོ། །
དཔེར་ན་སྨྱོན་པའི་བསྟན་བཅོས་བཞིན། །ཞེས་པ་ནི། མི་ཞིག་དོན་
གཉེར་དུ་འགྲོ་བ་ལས་ལ་ཞིག་འཛེགས་ཏེ་ཕྱིན་པ་དང་། ལ་ཁར་སྨྱོན་པ་ཞིག་
720



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
-
-
པ
དང་འཕྲད་དེ་གཏམ་དྲིས་པ་ལ། རྒྱབ་ན་དགྲའི་འཇིགས་པ་མེད་དམ་བྱས་པས།
ལ་ཕར་རྒྱབ་ན་ཆུ་གསུམ་མེ་དང་བརྒྱད། མདུང་ཐུང་གསུམ་འཕངས་དང་བཞི་
འདུག་འགྲོ་ན་གང་དགར་སོང་། འཇིགས་པ་འོང་ལས་ཆེ་ཟེར་བས། དགྲ་ཡོད་
པ་ཡིན་འདུག་གོ་སྙམ་ནས་འགྲོ་མ་ནུས་པར་ཕྱིར་ལོག་པས་དོན་མ་འགྲུབ་བོ། །
དེས་ན་ཚིག་འབྲེལ་མེད་དེ་ལྟ་བུ་སྨྲས་ན་དགོས་དོན་མེད་པར་སྡིག་པ་མི་དགེ་་་་
བའི་གཞིར་འགྲོ་བ་དང་། རང་ཉིད་ཀྱང་རྫུན་ཚིག་མཁན་དུ་སོང་བས་སུས་ཀྱང་
གང་ལབ་ཐམས་ཅད་བདེན་པར་མི་འཛིན་པར་གཞན་དག་ཐེ་ཚོམ་ཟ་བའི་་་་་་་
གནས་སུ་འགྱུར་ལ། རང་ཡང་ངག་འཆལ་པར་འགྲོ་བས་སྤང་བར་བྱ་དགོས་སོ། །
ཞེས་པའི་དོན་ནོ། །་，
དཔེར་ན་ནེ་ཙོའི་རྫུན་ཚིག་བཞིན། །ཞེས་པ་ནི། སྔོན་རྒྱལ་པོ་བུ་རམ་ཤིང་
པ་ནགས་ཁྲོད་དུ་བྱ་བཤོར་དུ་ཕྱིན་པས་ནེ་ཙོ་སྨྲ་བ་ཤེས་པ་ཞིག་ཟིན་པས་ནེ་ཙོ་་་
དེས་སྨྲས་པ། ཁྱོད་དག་བྱ་བཤོར་གྱིན་འདུག་སྟེ། ཤུལ་དུ་བུ་སྨད་རྣམས་ནི་མ་
ལ་ཡའི་རྒྱལ་པོའི་དམག་གིས་བསྐོར་ནས་ཐམས་ཅད་བསད་དོ་བྱས་པས། རྒྱལ་
པོ་ཚིག་པ་ཟོས་ཏེ་ཐོག་མར་ནེ་ཙོ་བསད། དེ་ནས་སྔ་སོར་རྒྱལ་པོ་རང་ཡུལ་དུ་མ་
ཕྱིན་པར་མ་ལ་ཡའི་ཡུལ་དུ་སོང་སྟེ། ཁྱོད་ཀྱིས་བདག་གི་བུ་སྨད་རྣམས་ཅིའི་
ཕྱིར་དུ་བསད་དམ། ཞེས་སྨྲས་པས། དེ་དག་གིས་ཁྱོད་ཀྱི་བུ་སྨད་ལ་བདག་གིས་
གནོད་པ་ཅི་ཡང་མ་བྱས་སོ། །རྒྱལ་པོ་རང་ལྟོས་ཤིག་ཅེས་སྨྲས་ཀྱང་མ་ཉན་པར་
མ་ལ་ཡའི་མི་མང་པོ་བསད་ནས་རང་གི་ཡུལ་དུ་ཕྱིན་ཙ་ན་བུ་སྨད་རྣམས་ལ་་་་་
གནོད་ཅིང་འཚེ་བའི་རིགས་མ་བྱུང་འདུག་པས་ད་གཟོད་ནེ་ཙོའི་རྫུན་ཚིག་ཤེས་
721



སྡེ་ཚན་གསུམ་པ། ཟུར་བཀོད་ཀྱི་སྐོར།
ནས་རྒྱལ་པོ་དེ་འགྱོད་པ་ཆེན་པོ་སྐྱེས་སོ། །དེས་ན་དགོས་པ་མེད་པར་རྫུན་ཚིག་
ཆེན་པོ་སྨྲས་ན་རང་གཞན་ཐམས་ཅད་མི་བདེ་ཞིང་འཕུང་བར་བྱེད་པའི་རྒྱུར་་་་
འགྱུར་བས་སྤང་བར་བྱའོ། །ཞེས་པའི་དོན་ནོ། །
དཔེར་ན་བྱི་ལའི་རྫུན་ཚིག་བཞིན། །ཞེས་པའི་དོན་ནི། སྔོན་གྱི་དུས་ན་
དགེ་སློང་དངོས་པོ་དང་ལྡན་པ་ཞིག་ཡོད་པ་ལས་བྱི་ལ་ཞིག་གིས་དངོས་པོ་རྣམས་
མང་དུ་བརྐུས། ལན་ཅིག་ཕྲེང་བ་ཞིག་ཡོད་པ་དེ་བརྐུས་པས་དགེ་སློང་གིས་དེད་
ནས་བྱི་ལའི་མཇུག་མ་ནས་ཟིན་པ་གཉིས་ཀས་འཐེན་པས་མཇུག་མ་ཆད། བྱི་ལ་
མ་ཟིན་པར་ཤོར་རོ། །དེ་ནས་བྱི་ལ་དེ་མཇུག་མ་ཆད་ནས་རྩོལ་ཆུང་དུ་སོང་བས་
བཀྲེས་ཏེ་ཉམ་ཐག་པར་གྱུར་པ་དང་བྱི་ལ་དེས་དགེ་སློང་གི་ཕྲེང་བ་དེ་སྐེ་ལ་གྱོན་
ནས་བསྡད་ཡོད་པའི་ཚེ། བྱི་བ་ཞིག་སླེབས་བྱུང་བས་བྱི་བ་དེ་ལ་འདི་སྐད་ཅེས་
སྨྲས་སོ། །ང་ནི་བསླབ་པའི་གཞི་བསྲུང་བའི་དགེ་བསྙེན་བྱི་ལྷ་ཞེས་བྱ་བའི་ལྷ་
ཡིན་ནོ། །གཞན་གྱི་སྲོག་མི་གཅོད། མ་བྱིན་པ་མི་ལེན། རྫུན་མི་སྨྲ། འདོད་ལོག་
མི་སྤྱོད། ཆང་མི་འཐུང་བ་ཡིན་པས། ཁྱོད་ཀྱང་དེ་ལྟར་བྱེད་འཚལ། ཞེས་ཡང་
ཡང་སྨྲས་པས། བྱི་བ་དེའི་བསམ་པ་ལ། ཁོང་བྱི་ལྷ་འདི་བདག་ཅག་ཐམས་ཅད་
ལ་བཟང་བར་འདུག་སྙམ་སྟེ་བྱི་བ་གཞན་རྣམས་ཀྱང་བསྡུས་ནས་སློབ་དཔོན་བྱི་
ལྷ་དེ་ལ་ཆོས་ཞུས་པས། སློབ་དཔོན་བྱི་ལྷས་སྲོད་ལ་ཆོས་མང་པོ་བཤད་པ་ལྟར་
བྱས་པས་བྱི་བ་གཞན་མང་པོ་ཆོས་ཞུ་བར་བྱུང་ངོ༌། །དེ་ནས་བྱི་ལྷ་དེ་རང་འཐག་
ཅིག་གི་སྟེང་དུ་འདུག་ནས་བྱི་བ་རྣམས་འཁོར་གྱི་ཚུལ་དུ་བཞག་སྟེ་སྲོད་ལ་ཆོས་
མང་པོ་སྟོན་པ་ལྟར་བྱས་ཏེ་བྱི་བ་རྣམས་སྐོར་བ་བྱེད་དུ་བཅུག་ལ། ཕྱི་མ་གང་
722



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
ཡིན་པ་དེ་བཟུང་ནས་ཟོས་སོ། །དེ་ལྟར་བྱས་པས་རིམ་གྱིས་བྱི་བ་ཚོ་ཉུང་དུ་སོང་
ངོ༌། །དེ་ནས་བྱི་བ་རྣམས་ཉུང་དུ་སོང་བ་དང་ཡིད་མ་ཆེས་པར་བྱི་བ་རྣམས་
ཚོགས་ནས་གྲོས་གླེང་བས་བྱི་བའི་དཔོན་པོ་རང་ཕན་བྱ་བ་ཞིག་ཡོད་པ་དེས་སློབ་
དཔོན་བྱི་ལྷའི་བྲུན་ལ་བལྟས་པས་སྤུ་དང་རུས་པ་འདུག་པ་མཐོང་བ་དང་སློབ་་་
དཔོན་བྱི་ལྷས་མགོ་སྐོར་གཏོང་བ་དེ་རིག་ཅིང་ཤེས་བཞིན་དུ་དྲིས་པར། སློབ་
དཔོན་ཁྱེད་ཟས་སུ་ཅི་གསོལ་ལགས་ཞུས་པས། བདག་ལོ་རྐང་ཟོས་པ་ཡིན་ཟེར་
རོ། །དེ་ནས་རང་ཕན་གྱིས་བྱི་བ་ཐམས་ཅད་བསྡུས་ཏེ་དོན་དེ་དག་གི་ལོ་རྒྱུས་
རྣམས་སྨྲས་པས་ཐམས་ཅད་སྐྲག་ནས་ད་ནི་ཐབས་ཅི་འདྲ་ཡོད་ཟེར་བས་རང་་་
ཕན་ན་རེ། ཐབས་ཤིག་ཡོད་ཀྱིས་ངེད་རང་རྣམས་ཀྱིས་སློབ་དཔོན་ལ་རྒྱན་ཞིག་
འདོགས་དགོས་ཟེར་ནས་བྱི་ལྷའི་སྐེ་ལ་དྲིལ་ཆུང་ཞིག་བཏགས་ཏེ་དྲིལ་བུའི་སྒྲ་་་
བྱུང་ཚེ་བྱི་བ་ཐམས་ཅད་ཀྱིས་ལྟ་བར་བྱས་སོ། །དེ་ནས་ལག་གི་དྲིལ་བུའི་སྒྲ་དྲག་
པོ་བྱུང་བས་བྱི་བ་ཐམས་ཅད་ཀྱིས་བལྟས་པས་བྱི་བ་གཅིག་བཟུང་ནས་གསོད་པ་
མཐོང་བ་དང་རང་ཕན་གྱིས་སྨྲས་པ། སློབ་དཔོན་ཡན་ལག་རྒྱས་གྱུར་ཏེ། །
བདག་ཅག་བྱི་ཚོགས་ཉུང་དུ་ཐལ། རྟ་ཐུང་ཁྱེད་ནི་མི་བཟང་བས། །སློབ་དཔོན་
མ་བཞུགས་སློབ་དཔོན་གཤེགས། །ཟས་སུ་ལོ་རྐང་གསོལ་བ་ལ། །རིལ་མ་སྤུ་
ཅན་ཡོང་འདི་ཅི། །ཞེས་བྱས་པས་བྱི་ལྷ་ན་རེ། ང་རང་གི་རིལ་མ་འདི་མི་སྟོན་
པར་གསང་ཟེར་ནས་བྲུན་ལ་ས་གཡོགས་སོ། །དེ་ནས་བྱི་བ་རྣམས་སྐྲག་ཅིང་
དངངས་ནས་ཆོས་དང་བསྙེན་བཀུར་ཞུ་བའི་རེ་བ་བོར་ནས་ཐམས་ཅད་འབྲོས་་
གང་ཐུབ་ཏུ་བྲོས་སོ། །དེ་བཞིན་དུ་འགྲོ་བ་གཞན་དག་ལ་མི་བདེན་པའི་ཟོག་
723



སྡེ་ཚན་གསུམ་པ། ཟུར་བཀོད་ཀྱི་སྐོར།
པོའི་རྫུན་གྱིས་མགོ་སྐོར་ཞིང་བསླུས་ན་འཕྲལ་རང་གི་དོན་ཅུང་ཟད་ཙམ་འགྲུབ་
ཀྱང་མི་དགེ་བའི་ལས་ཀྱི་མཐུས་སྐྱོན་རྣམས་མྱུར་དུ་གཞན་གྱིས་རིག་ནས་འདི་ཕྱི་
ཐམས་ཅད་དུ་ཕམ་ཞིང་རང་རྫུན་པོར་འགྱུར་བས་སྤང་བར་བྱའོ་ཞེས་པའི་དོན་
ནོ། །
བྲམ་ཟེ་ན་ཡའི་རྒྱལ་མོ་བཞིན། །ཞེས་པའི་དོན་ནི། བྲམ་ཟེ་ན་ཡ་ཞེས་བྱ་
བ་དགོད་པའི་དུས་སུ་ཁ་ནས་མུ་ཏིག་འཛག་པ་ཞིག་ཡོད་པ་ལས། བྲམ་ཟེ་དེས་
རྒྱལ་པོའི་བུ་མོ་ཞིག་ཆུང་མར་བླངས་པས་དེ་ལ་བུ་ཞིག་བཙས་པའི་མིང་ལ་ཀུ་མ་
ར་ཞེས་བྱ་བར་བཏགས་སོ། །དེ་ནས་ནམ་ཞིག་བུད་མེད་དེ་ན་རེ། ངས་ནི་བྲམ་
ཟེ་ཁྱེད་དང་བུ་འདི་ཀ་མ་གཏོགས་པའི་སྐྱེས་པ་གཞན་དག་ལ་རེག་པ་ཙམ་ཡང་་
སྤང་བར་བྱའོ། །ཞེས་བརྗོད་པས་ངོ་མཚར་ཆེ་སྙམ་པ་ལས། ལན་ཅིག་བྲམ་ཟེ་
དེ་ཡུལ་གཞན་ཞིག་ཏུ་ཕྱིན་ནས་ལོག་འོང་ཙ་ན། བུད་མེད་དེ་ཁོལ་པོ་ཞིག་དང་
ལྷན་ཅིག་ཏུ་ཉལ་འདུག་པ་མཐོང་བས་བུད་མེད་དེ་ཡིད་ཁྲེལ་ཞིང་བློ་ཕམ་པར་་་་
གྱུར་ཏོ། །ཡང་དེའི་ཚེ་རྒྱལ་པོ་ཞིག་གིས་མུ་ཏིག་སློང་བའི་ཕྱིར་བྲམ་ཟེ་འབོད་དུ་
བྱུང་བ་དང་། བྲམ་ཟེ་དེ་རྒྱལ་པོའི་སར་འགྲོ་བའི་ལམ་བར་ཞིག་ན། ནེ་ཙོ་ཞིག་
མདོ་འདོན་ཅིང་འདུག་པ་ལས། ཆུ་འཐུང་བའི་ཚེ་གཤོག་པ་ལ་ཆུ་བཙགས་ནས་
འཐུང་བ་མཐོང་བས་ཇི་ལྟར་ཡིན་དྲིས་པས་ནེ་ཙོ་དེས་སྨྲས་པ། སྲོག་ཆགས་ཁར་
སོང་ན་སྙིང་རྗེ་བ་ཡིན་ཟེར་བས་ངོ་མཚར་སྐྱེས་སོ། །དེ་ནས་བྲམ་ཟེ་དེ་རྒྱལ་པོའི་
གནས་སུ་སླེབས་པ་དང་། རྩེད་འཇོ་སོགས་ལྟད་མོའི་རིགས་སྣ་ཚོགས་མང་པོ་
བྱེད་ཅིང་འདུག་ཀྱང་བྲམ་ཟེ་རང་གི་ཆུང་མ་དེའི་སྣང་ཚུལ་ལ་ཡིད་མུག་ཅིང་ནེ་་
724



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
ཙོ་དེ་ལ་ཡ་མཚན་ནས་རྟོག་པ་ཅི་ཡང་མ་སྐྱེས་པར་སེམས་བརྟན་པོར་གྱུར་ཏེ་་་་
གད་མོ་མ་བྱུང་བས་མུ་ཏིག་ཀྱང་མ་བྱུང་སྟེ་སླར་བྲམ་ཟེ་ཕྱིར་ལོག་སྟེ་ཕྱིན་པའི་་་
ལམ་བར་གྱི་ཚིག་ཕྲག་གཅིག་ན་སྔར་གྱི་ནེ་ཙོ་དེ་འབུ་མང་པོ་བསྒྲུགས་ཏེ་ཟ་བ་་་
མཐོང་བས་ཡིད་རབ་ཏུ་མི་བདེ་བར་གྱུར། ཡང་ཁྱིམ་བདག་ཅིག་གི་གན་ན་དགེ་
སློང་འགའ་ཞིག་འདུས་ནས་དགེ་སློང་དེ་རྣམས་ལ་ཆོས་སྟོན་འདྲེན་བཞིན་འདུག་
པས། དགེ་སློང་ཞིག་གིས་ཁྱིམ་བདག་གི་རྒྱན་ཆ་ལས་གསེར་སྦྲམ་གཅིག་ཟགས་
པ་མཐོང་ནས་ཁ་བཤལ་ནས་ཕྱིར་སོང་བ་དང་བསིལ་བྱེད་ཀྱི་ཞབས་ལ་སྤྲ་ཚིལ་་་
གླན་ཏེ་སྦུར་མ་གཅིག་ལག་ཏུ་བཟུང་ནས་འདི་སྐད་དོ། །ཁྱེད་ཀྱི་སྟན་ལས་སྦྱར་
མ་འདི་བདག་གི་གོས་ལ་འབྱར་འདུག་པས་འདི་ནི་མ་བྱིན་པར་བླངས་པའི་ལྟུང་
བར་འགྱུར་བས་མི་རུང་ངོ་ཞེས་ནང་དུ་བོར་ནས་གསེར་སྦྲམ་དེ་བསིལ་བྱེད་ཀྱི་་་
ཞབས་ཀྱི་སྤྲ་ཚིལ་དེ་ལ་སྦྱར་ཏེ་བླངས་ནས་ཕྱིར་སོང་བ་མཐོང་བས་ཡིད་ཤིན་ཏུ་་
ཕམ་པར་གྱུར་ཏོ། །ཡང་བྲམ་ཟེ་དེ་སླར་ཡང་རྒྱལ་པོའི་ཕོ་བྲང་དུ་སོང་བ་དང་
འཕྱིས་དྲགས་ནས་འོག་ཁང་གི་ཕྱུགས་ར་ཞིག་ཏུ་ཉལ་ནས་བསྡད་ཡོད་པའི་ཚེ།
རྒྱལ་པོའི་བཙུན་མོ་དེ་ནམ་ཕྱེད་ན་གནག་རྫིའི་གམ་དུ་བྱུང་བས་གནག་རྫི་ན་རེ་་
ད་ཅི་ནས་མི་འོང་བས་ངའི་གཉིད་ཐམས་ཅད་བཅག་ཅེས་དབྱུག་པ་ཞིག་བརྒྱབ་
པར། ཇོ་མོ་དེས་མི་རྒོལ་པར་ཁྱེད་བདེན་ཟེར་ནས་ལྷན་ཅིག་ཏུ་ཉལ་བ་མཐོང་
ནས་དེ་ལས་ཡིད་བྱུང་ནས་ནང་པར་རྒྱལ་པོའི་སྤྱན་སྔར་ཕྱིན་ནས་ཡོད་པའི་དུས་
སུ་རྒྱལ་པོ་དེས་རྩེད་མོར་སོར་གདུབ་ཅིག་བཙུན་མོ་ལ་འཕངས་པས་ཕོག་པ་དང་།
བཙུན་མོ་ན་རེ་ཨ་ན་ན་ཟེར་ནས་ངུས་པས་བྲམ་ཟེའི་བསམ་པར་སེམས་ཅན་འདི་
725



སྡེ་ཚན་གསུམ་པ། ཟུར་བཀོད་ཀྱི་སྐོར།
དག་ཐམས་ཅད་གཡོ་སྒྱུ་འབའ་ཞིག་བྱེད་པ་འདུག་གོ་སྙམ་ནས་ཡིད་བརྟན་པའི་
གནས་གང་ཡང་མི་འདུག་པས། སྐྱོ་བ་སྐྱེས་ཏེ་གཡོ་སྒྱུ་མཁས་པ་ལ་རྒོད་བྲོ་ནས།
ཀུ་མ་ར་ཡི་ཨ་མ་དང་། །ནེ་ཙོ་ཁ་ལ་ཚགས་ཐོགས་དང་། །གསེར་ཆགས་སྟན་ལ་
སྦུར་སྐྱེལ་དང་། །གནག་རྫིས་དབྱུག་པ་བརྒྱབ་པ་བདེན། །རྒྱལ་པོས་སོར་གདུབ་
འཕངས་པས་བཤུམས། །ངོ་མཚར་ཧ་ཧ་རྒོད་རེ་བྲོ་ཟེར་ནས་རྒོད་པས། མུ་ཏིག་
མང་པོ་བྱུང་བས་ངོ་མཚར་ཆེར་སྐྱེས་ཏེ་དྲིས་པར། སྔར་རྩེད་མོ་རྣམ་པ་དེ་ཙམ་
བྱས་ཀྱང་རྒོད་མི་བྲོ་བར་ད་ལྟ་རྒོད་བྲོ་བ་འདི་ཅི་ཡིན་སྨྲོས་ཤིག་ཟེར་ཞིང་། སུས་
ཉེས་པ་བྱས་ཀྱང་རྒྱལ་པོས་གནོད་པ་མི་བྱེད་པ་དམ་བཅས་ནས་སྔར་གྱི་ལོ་རྒྱུས་་
ཚོ་བརྗོད་པས་གཉིས་ཀ་འཁོར་བ་ལ་སྐྱོ་བ་སྐྱེས་ནས་རབ་ཏུ་བྱུང་སྟེ་ནགས་སུ་་་་་
སྒོམ་ཆེན་བྱས་པ་ལྟ་བུ་ཡིན་ནོ། །
དཔེར་ན་རུས་སྦལ་སྤྲེའུ་བཞིན། །ཞེས་པ་ནི། རུས་སྦལ་ཞིག་དང་སྤྲེའུ་
ཞིག་གྲོགས་པོ་བྱས་ཏེ་དགུན་ཟླ་གསུམ་དུ་བྲག་ཕུག་ཅིག་ཏུ་ནུབ་ཀྱི་རིགས་ལ་་་་་
བསྡད་པས་རུས་སྦལ་མོ་དེ་མ་དགའ་བས་ནད་བརྫུ་བྱས་ཏེ་བསྡད་པ་དང་རུས་་་
སྦལ་བྱུང་ནས་ན་བ་དེ་ལ་ཅི་ཕན་བྱས་པར་སྤྲེའུའི་སྙིང་ཞིག་ཡོད་ན་ཕན་ནོ་ཟེར་
བས། འོ་ན་ངས་གྲོགས་པོ་ལ་སྙིང་བླང་གི་བྱས་པ་ལ། དེ་ཁོས་མི་སྟེར་བས་འདི་
ལྟར་གྱིས་ཞེས་ཐབས་བསླབས་ནས་བཏང་། སྤྲེའུ་ལ་གྲོགས་པོ་ངའི་ཁྱིམ་མར་
ལྟར་འགྲོ་དགོས་བྱས་པ་ལ་སྤྲེའུ་ན་རེ། ཁྱེད་ཀྱི་ཁྱིམ་རྒྱ་མཚོའི་གཏིང་དུ་ང་མི་
འགྲོ་ཟེར། རུས་སྦལ་གྱིས་གྲོགས་པོ་རྒྱབ་རྒྱབ་བྱས་ཀྱང་ཐེམ་པ་ནག་པོ་མ་བརྒལ་
ཅིང་། གོ་སོགས་སྐྱེ་བོ་མ་མཐོང་བ། གྲོགས་པོ་ཁ་ཙམ་ཡིན་བྱས་ནས་ནན་ཆེན་
726



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ། །
པོ་བྱས་པས་ངོ་མ་ཆོད་པས། རུས་སྦལ་གྱིས་རྒྱབ་ཏུ་ཁུར་ནས་མིག་བཙུམས་ཏེ་
རྒྱ་མཚོའི་ནང་དུ་ཕྱིན་པ་དང་། རུས་སྦལ་ན་རེ། ངའི་ཆུང་མ་ན་བ་འདི་ལ་སྤྲེའུ་
སྙིང་ཞིག་བྱུང་ན་ཕན་ཟེར་བས་གྲོགས་པོའི་སྙིང་སྟེར་དགོས་ཞེས་སྨྲས་པས།
གྲོགས་པོ་ན་རེ། ཨེ་མ་གྲོགས་པོ་སྙིང་ངན་པོ། ད་ཅི་གོང་དུ་མི་གསུང་བ་ཅི་ཡིན།
བདག་ཅག་སྤྲེའུ་ཐམས་ཅད་ཀྱི་སྙིང་རྣམས་ཤིང་གི་རྩེ་ལ་ལུས། ད་ནི་ལེན་དུ་
འདོང་ངོ་ཞེས་སྨྲས་པ་དང༌། རུས་སྦལ་གྱི་བསམ་པ་ལ་དེ་བདེན་ནམ་སྙམ་སྟེ་
སྤྲེའུ་ཁུར་ནས་ལེན་དུ་ཕྱིན་པས་ཐང་ཤིང་གི་རྩེར་སླེབས་པ་དང་སྤྲེའུ་ན་རེ།
ཁྱོད་རང་ཐང་ཤིང་གི་རྩ་བ་འདིར་ཁ་གདོངས་ལ་སྡོད་ཅིག ངས་ཐང་ཤིང་གི་རྩེ་
ནས་སྙིང་བསྒྱུར་གཏོང་བ་ཡིན་ནོ་ཟེར་ནས་ཐང་ཤིང་གི་རྩེ་ལ་སོང་སྟེ་སྤྲེའུས་སྨྲས་
པ། གྲོགས་པོ་ངན་པ་བསྟེན་པས་འཕུངས། །དོན་མེད་རྒྱ་མཚོའི་གཏིང་དུ་ཁྲིད། །
རིན་ཆེན་སྲོག་དང་དེའུ་བྲལ་བྱས། །སྤྲེལ་སྙིང་འདོད་ན་སྤྲེལ་སྐྱག་ཁྱེར། །ཟེར་
ནས་བྲུན་ཞིག་བསྐྱུར་བས་རུས་སྦལ་གྱི་ཁར་བྲུན་དེ་རྩངས་ཀྱིས་སོང་བས་རུས་་་
སྦལ་སྙིང་ན་ནས་སྔར་ཁོ་རང་གཉིས་འཚོག་སའི་བྲག་ཕུག་དེར་བསྒུགས་ནས་་་་་
བསྡད་པས་སྤྲེའུ་བྱུང་སྟེ་རུས་སྦལ་ཡོད་མེད་བརྟག་པའི་ཕྱིར་བྲག་ཕུག་སྒོམ་ཆེན་
ཞེས་བོས། དེ་ནས་ནུབ་གཉིས་པ་དང་གསུམ་པ་ལ་ཡང་དེ་བཞིན་དུ་བྲག་ཕུག་
སྒོམ་ཆེན་ཞེས་ལན་མང་དུ་བོས་ཀྱང་སྐད་ལན་མ་བྱུང་བ་དང་། སྤྲེའུ་དེས་སྐད་
ལན་མ་བྱུང་ངོ་ཞེས་བརྗོད་ནས་ལོག་ཕྱིན་ནོ། །ཡང་ནུབ་བཞི་པར་ཡང་ཕྱིན་ཏེ་
དེ་བཞིན་དུ་བོས་པས། རུས་སྦལ་གྱི་བསམ་པ་ལ་སྔར་བྲག་ཕུག་འདི་ན་སྐད་
ལན་རེ་ཡོང་བ་ཡིན་པ་འདྲ་སྙམ་ནས་ཨཱ་བྱས་པས། སྤྲེའུ་ན་རེ། རྟོག་དཔྱོད་
727



སྡེ་ཚན་གསུམ་པ། ཟུར་བཀོད་ཀྱི་སྐོར།
སྔོན་ལ་གཏོང་བ་མཁས་པ་ཡིན། །འགྱོད་པ་རྗེས་ལ་སྐྱེས་པ་བླུན་པོ་ཡིན། །བྲག་
ཕུག་སྐད་ལན་སྟེར་བ་ལྟས་ངན་ཡིན། །འདི་རུ་སྡོད་པ་མི་བཟང་འགྲོ་བ་བཟང་། །
ཟེར་ནས་སྤྲེའུ་དེ་ནགས་གསེབ་ཏུ་བདེ་བར་སོང་བ་ལྟ་བུའོ། །དེས་ན་ངན་པའི་
གྲོགས་པོ་བསྟེན་པའི་ཚེ་འཕྲལ་དུ་མཛའ་བར་གྱུར་ཀྱང་། བློ་མི་ཐུབ་པའི་དབང་
གིས་ཕུགས་ངེས་པར་བསླུ་བར་བྱེད་པས་ན་ཐོག་མ་ཉིད་ནས་བརྟག་དཔྱད་ཞིབ་
མོ་བྱེད་ཅིང་། གང་ལ་ཡང་བློ་ཐུབ་དང་ཡིད་ཆེས་གཟུང་དཀའ་བས་དུས་རྒྱུན་
ཉིད་དུ་ཞེ་ཟོན་དང་བག་ཡོད་པར་བྱ་དགོས་སོ། །ཞེས་པའི་དོན་ནོ། །
དཔེར་ན་དབང་པོའི་རྒྱལ་མཚན་གྱིས། །སྤྱང་ཀི་ལ་སོགས་བསླུས་ལ་ལྟོས། །
ཞེས་པའི་དོན་ནི། དབང་པོའི་རྒྱལ་མཚན་ནི་བརྒྱ་བྱིན་ནོ། སྤྱང་ཀི་ནི་ཨ་སུ་
རའི་སྒྲའི་རྐྱེན་གྱིས་ལྷ་མ་ཡིན་ལ་འཇུག་པས་འདིར་ལྷ་མ་ཡིན་ལའོ། །དེ་ཡང་
སྔོན་ལྷ་དང་ལྷ་མ་ཡིན་གཉིས་གྲོས་བྱས་ཏེ་འོ་མ་ཅན་གྱི་རྒྱ་མཚོ་ཞེས་བྱ་བ་སྲུབ་་་
པར་བྱེད་པ་ལ་རི་རབ་མནྡ་ར་བ་ལ་སྲུབ་ཤིང་བྱས། ཀླུ་དགའ་བོ་དང་འཇོག་པོ་
སྲུབ་ཐག་བྱས། ཁྱབ་འཇུག་རུས་སྦལ་ཆེན་པོ་ཞིག་ཏུ་སྤྲུལ་ནས་འོག་གཞི་བྱས་ཏེ་
བསྲུབས་པས་དང་པོ་ཉི་མ་དང་ཟླ་བ་གཉིས་བྱུང་སྟེ་ནམ་མཁའ་ལ་སོང་ངོ་། །
ཡང་བསྲུབས་པས་དུག་བུམ་པ་གང་བྱུང་བས་རྟ་མགྲིན་གྱིས་གསོལ་ལོ། །དེ་ནས་
བསྲུབས་པས་ཆང་བུམ་པ་གང་བྱུང་བ་ལྷ་མ་ཡིན་གྱིས་ཁྱེར་རོ། །དེ་ཡང་
བསྲུབས་པས་བདུད་རྩི་བུམ་པ་གང་བྱུང་བ་དེ་ཡང་ལྷ་མ་ཡིན་གྱིས་ཁྱེར་བས་བརྒྱ་
བྱིན་གྱི་བསམ་པ་ལ་བདག་ནི་རྫུ་འཕྲུལ་གྱིས་ལྷ་མ་ཡིན་ལ་བདུད་རྩིའི་སྐལ་བ་་་
ཞིག་ཐོབ་པར་བྱའོ་སྙམ་སྟེ་བརྒྱ་བྱིན་ལྷ་མ་ཡིན་གྱི་བུ་མོ་མཚར་སྡུག་འོད་དང་་་་
728



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
ལྡན་ཞིང་ཡིད་དུ་འོང་བ་ཞིག་ཏུ་སྤྲུལ་ནས་ལྷ་མ་ཡིན་གྱི་བདུད་རྩི་བགོད་པའི་་་་་
གསེབ་ཏུ་ཕྱིན་ནས་སྨྲས་པ། ཁྱེད་ཅག་རྣམས་འཇིག་རྟེན་ཆོས་ལུགས་ལྟར་མི་
བྱེད་དམ། ཞེས་བརྗོད་པས། དེ་དག་གིས་འཇིག་རྟེན་ཆོས་ལུགས་ཇི་ལྟར་བྱེད་
ཅེས་སྨྲས། འཇིག་རྟེན་ན་ཐམས་ཅད་སྐྱེས་པས་བཙལ་ནས་བུད་མེད་ཀྱིས་བགོ་
བ་ཡིན་མོད། ཅེས་སྨྲས་པས། དེ་དག་གིས་མོ་གཟུགས་མཛེས་ཤིང་ཡིད་དུ་འོང་
བ་ཞིག་ཡིན་པས་ཐམས་ཅད་ཀྱིས་ཕྲག་དོག་མེད་པར་བདུད་རྩི་གཏད་དོ། །དེ་
ནས་བུ་མོ་དེས་སྨྲས་པ། ཁྱེད་ཅག་རྣམས་འཇིག་རྟེན་ཆོས་ལུགས་ལྟར་བདུད་རྩི་
འདི་ལ་ལོངས་སྤྱོད་ན་སྔོན་དུ་ཁྲུས་བྱེད་དགོས་པ་ཡིན་ཞེས་སྨྲས་པས། ཐམས་
ཅད་ཀྱིས་བུ་མོ་བདེན་ནོ་ཞེས་ཟེར་ནས་ཁྲུས་ཀྱི་བྱ་བ་ལ་ཞུགས་ནས་ཐམས་ཅད་་
ཁྲུས་བྱེད་པའི་བར་ལ་ཁོང་རྣམས་གཡེང་བ་དང་བུ་མོ་དེས་བདུད་རྩི་ཁྱེར་ཏེ་ལྷའི་
ཡུལ་དུ་བྲོས་ཏེ་ལྷ་རྣམས་ཀྱིས་བདུད་རྩི་བགོས་སོ། །དེ་ནས་ལྷ་མིན་གྱི་དབང་པོ་
སྒྲ་གཅན་གྱིས་བདུད་རྩིའི་སྐལ་བ་ཞིག་ཐོབ་པར་བྱ་སྙམ་སྟེ་ལྷའི་བུ་ཞིག་ཏུ་སྤྲུལ་
ནས་ཕྱིན་པས། བརྒྱ་བྱིན་གྱིས་ལྷའི་བུ་ཟླ་བ་ལ་བྱ་ར་གྱིས་ཤིག་ཅེས་བཀའ་
བསྒོས། གནོད་སྦྱིན་ལག་ན་རྡོ་རྗེ་ལ་ལག་ཏུ་གནམ་ལྕགས་ལས་གྲུབ་པའི་འཁོར་
ལོ་མེ་རབ་ཏུ་འབར་བ་ཞིག་གཏད་དེ་ལྷ་མ་ཡིན་བྱུང་ན་རྒྱོབ་ཅིག་ཅེས་བཀའ་་་་
བསྒོས་སོ། །དེ་ནས་ལྷ་རྣམས་གྲལ་ལ་འཁོད་པར་བྱས་ཏེ་བདུད་རྩི་བགོ་བར་
བརྩམས་པ་ན་ལྷ་མ་ཡིན་དེའང་གྲལ་མཇུག་ཏུ་བསྡད་པ་ལྷའི་བུ་ཟླ་བས་མཐོང་་་
ནས་འདི་ནི་སྒྲ་གཅན་དུ་འདུག་གོ་ཞེས་སྨྲས་པས། ལྷ་མ་ཡིན་དེས་བདུད་རྩི་མི་
ཐོབ་པ་ཡིན་འདུག་སྙམ་ནས་ཐེ་ཚོམ་མེད་པར་མཆོངས་ཏེ་བདུད་རྩིའི་སྐལ་བ་་་
729



སྡེ་ཚན་གསུམ་པ། ཟུར་བཀོད་ཀྱི་སྐོར།
ཞིག་རང་མཚམས་ཀྱིས་བླངས་པའི་དེ་མ་ཐག་ཏུ་བདུད་རྩི་མྱངས་སོ། །དེ་ནས་
ལག་ན་རྡོ་རྗེས་ལྷ་མ་ཡིན་དེ་ལ་འཁོར་ལོ་བསྣུན་པས་སྐེ་བཅད་ཀྱང་བདུད་རྩིའི་
ཡོན་ཏན་གྱིས་ལྷ་མ་ཡིན་དེ་མ་ཤི་བར་སྒྲ་གཅན་དུ་གྱུར་ཏོ། །དེ་ནས་སྒྲ་གཅན་
ཁྲོས་ཏེ་ཟླ་བ་ལ་སྨྲས་པ། བདག་བདུད་རྩིའི་རང་སྐལ་ཙམ་ལེན་པ་ལ་ཁྱོད་ཀྱིས་
ལག་ན་རྡོ་རྗེ་ལ་བཤད་ནས་འོངས་ཏེ་བདག་གི་སྐེ་བཅད་པས་དེའི་ལན་དུ་བདག་
གིས་ཀྱང་ཁྱོད་རྒྱས་པའི་དུས་སུ་ཟ་བར་གྱུར་ཅིག་ཅེས་དམོད་བོར་བའི་མཐུ་ལ་་་
བརྟེན་ནས་ད་ལྟ་ཟླ་བ་ཉ་གང་པའི་ཚེ་གཟས་འཛིན་པའི་རྒྱུ་མཚན་ཡང་དེ་ལྟར་་
ཡིན་ལ། ཉི་མ་སྟོང་ལ་འཛིན་པ་འདི་ཡང་ཟླ་བ་དང་ཐག་ཉེ་བས་སྒྲ་གཅན་གྱིས་
ཟླ་བ་དང་ནོར་ནས་འཛིན་པར་འདོད་དོ། །དེ་ནས་ཟླ་བ་ན་རེ། གལ་ཏེ་
བདག་སྒྲ་གཅན་གྱིས་བཟུང་ན་དེའི་ཚེ་གང་གིས་དགེ་བ་བྱས་པ་ཐམས་ཅད་་་་་་
འབུམ་འགྱུར་དུ་གྱུར་ཅིག་ཅེས་སྨོན་ལམ་བཏབ་པས་དེའི་ཚེ་དགེ་བ་སྟོབས་ཆེ་་་
བའང་དེ་ལྟར་ཡིན་ནོ། །དེ་ལྷའི་ནང་ན་གཡོ་ཅན་ཐབས་ལ་མཁས་པའི་ངག་
འཇམ་གྱི་རོགས་འོང་བས་དེ་ལ་ངེས་པར་དུ་ཡང་བག་ཟོན་བྱ་དགོས་ཞེས་པའི་་་
དོན་ནོ། །
ཝ་ནི་སྲེག་པས་ཕུང་བ་བཞིན། །ཞེས་པ་ནི། སྔོན་ཝ་ཞིག་དང་སྲེག་པ་ཞིག་
གྲོགས་པོ་བྱས་ནས་ཡོད་པའི་ཚེ། སྲེག་པ་དེ་ཟས་འཚོལ་དུ་སོང་བའི་ཚེ་ཤུལ་དུ་
ཝ་དེས་སྲེག་པའི་ཕྲུ་གུ་བདུན་ཡོད་པའི་གཅིག་ཟོས་པ་སྲེག་པས་ཤེས་རུང་མ་ཚོར་
བ་བཞིན་བྱས་ནས་བསྡད་ཅིང་། ཝ་ཁ་རྙོག་ནས་ཉིན་རེ་བཞིན་སྲེག་པའི་ཕྲུ་གུ་
རེ་རེ་ཟོས་པས་ཕྲུ་གུ་ཟད་དེ་སྲེག་པ་དེས་ཝ་ལ་རྒོལ་མ་ནུས། སྙིང་ནི་ཤིན་ཏུ་ན་
730



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
ནས་ཡོད་ཙ་ན་གྲོག་ཕུག་ཅིག་གི་ཞབས་ན་མི་ཞིག་གིས་གལ་གཅིག་བཙུགས་པའི་
སྟེང་ན་ཤ་ནེ་གུ་ཞིག་འདུག་པ་སྲེག་པས་མཐོང་བ་དང་ད་ནི་བདག་གིས་ཁོ་ལ་་་
ངན་ལན་འཇལ་བའི་དུས་ལ་བབ་བོ་སྙམ། དེ་ནས་མྱུར་བར་ཝའི་ཐད་དུ་ཕྱིན་
ཏེ་སྨྲས་པ། གྲོག་ཕུག་ཕ་གི་ན་བཟའ་རྒྱུ་ཞིག་འདུག་པ་ཁྱོད་མེད་པར་བདག་
གིས་ཟ་མ་ཕོད། ད་ནི་ཁྱེད་རང་འདོང་དང་ཞེས་བརྗོད་ཅིང་ཁོ་ཁྲིད་དེ་ཕྱིན།
ཤ་བསྟན་ནས་ཐོག་མར་ཁྱེད་ཀྱིས་གསོལ་དང་བྱས་པས། ཝ་ན་རེ། འདིར་གལ་
མེད་དམ་བྱས་པས། སྲེག་པ་ན་རེ། གལ་ཡོད་མེད་ངས་བལྟའོ་བྱས་ཏེ་སྲེག་པས་
གཤོག་པ་བཏེག་རྐང་པ་བསྐུམས་ནས་ཤ་དེའི་སྟེང་དུ་ཕྱིན་ཏེ་ཁམ་གང་བཏོགས་
ནས་ཨ་ལྕེ་ཝ་མོ་གལ་མི་འདུག་གོ་ཞེས་སྨྲས་པས། ཝས་ཀྱང་དེའི་སྟེང་དུ་ཕྱིན་ཏེ་
ཤ་འཐེན་པས་གལ་ཇིབ་ནས་ཝ་མོའི་མགོ་ཚུད་དེ་མཇུག་མ་གཡབ་གཡབ་བྱེད་་་
ཅིང་གྲོགས་པོ། གྲོགས་པོ། ཞེས་འབོད་ཀྱིན་འདུག་པ་ལ་སྲེག་པས་སྨྲས་པ།
བྱམས་ལ་ཉེ་རིང་བྱས་པ་དང་། །གྲོགས་ལ་བརྐུས་པའི་ཉེས་པ་ཡིན། །ཁྲེལ་མེད་
སྙིང་མེད་ཝ་མོ་ལ། །ལས་ཀྱི་རྣམ་སྨིན་བྱུང་ནས་གདའོ། །སེམས་ལ་བཞག་ན་བྱ་
སྲེག་པ། །ངན་ཀྱང་བུ་ཤ་ལོན་པར་གདའ། །གཡབ་གཡབ་མི་དགོས་དབྱུག་པ་
ཐོགས་འོང་གིས། ཞེས་བརྗོད་པས། ཝས་སྨྲས་པ། ལས་ལ་དགེ་སྡིག་ཡོད་པར་
ཆ་མཆིས་ཏེ། །རྣམ་སྨིན་འཕྲལ་དུ་འོང་བ་ཆ་མ་མཆིས། །བདག་ལ་སྔར་དྲིན་ཁྱོད་
ཉིད་ཆེ་བ་ལས། །ད་རེས་ང་ནི་ཁྱོད་ཀྱིས་བསླུས་པས་འཕུང་། །ཞེས་ཟེར་གྱིན་
ཡོད་ཙ་ན། མི་གལ་མཁན་དེ་བྱུང་ནས། ཝ་དེ་བསད་པ་ལྟ་བུའོ། །དེས་ན་གང་
ཞིག་རྒྱུད་མ་རུང་ཞིང་བསམ་པ་གནག་པའི་རིགས་ཅན་རྣམས་ཉི་ཚེ་བར་གྱུར་་་་
731



སྡེ་ཚན་གསུམ་པ། ཟུར་བཀོད་ཀྱི་སྐོར།
-
ནའང་གནོད་པ་ཁོ་ན་སྒྲུབ་པ་ཞིག་ཡིན། འོན་ཀྱང་རྒྱུ་འབྲས་བདེན་པའི་དབང་
གིས་མཐར་རྒྱུད་མ་རུང་བ་དེ་ཁ་འཕུང་བར་འགྱུར་བས། དེ་ལྟར་གོ་ཞིང་རིག་
ནས་བླང་དོར་ཤེས་པར་བྱ་དགོས་ཞེས་པའི་དོན་ནོ། །
དཔེར་ན་གླིང་གི་སྲིན་མོ་བཞིན། །ཞེས་པ་ནི། དེད་དཔོན་སེང་གེ་འཛིན་
ཞེས་བྱ་བས་གཙོ་བྱས་པའི་འཛམ་བུའི་གླིང་པའི་ཚོང་པ་མང་པོ་རྫོངས་བཅས་ཏེ་
རྒྱ་མཚོར་ནོར་བུ་ལེན་དུ་ཕྱིན་པ་ལས། དེད་དཔོན་དང་བཅས་པའི་ཚོང་པ་ཁག་
ཅིག་མི་འདོད་པའི་རླུང་གིས་བསྐྱོད་པས་སྲིན་པོའི་གླིང་དུ་སླེབས་པ་དང་སྲིན་མོ་
རྣམས་བྱུང་ནས་བསུ་བ་བྱས་ཏེ་འདིར་འོང་བ་ལེགས་སོ། །བདག་ཅག་གིས་ཟླ་
གྲོགས་བྱའོ་ཞེས་ཟེར་ཏེ་བྲིད་པ་ལས། ཚོང་པ་རྣམས་ཀྱིས་སྲིན་མོ་ཡིན་པ་ནི་མ་
ཤེས། སེམས་དགའ་ནས་བུད་མེད་དེ་རྣམས་དང་ཁྱིམ་ཐབས་བྱས་ནས་བསྡད་
པས། གྲོང་ཁྱེར་དེའི་ཕྱོགས་གཅིག་ཏུ་ཚོང་པ་རྣམས་ལྟ་བར་ཅིས་ཀྱང་མི་གཏོང་
བ་ཞིག་འདུག་པ་ལས། དེད་དཔོན་སེང་གེ་འཛིན་ཞེས་བྱ་བ་དེས་དེ་དག་གིས་
མ་ཚོར་བར་བྱས་ནས་ཕྱོགས་དེར་ཕྱིན་པས། ཁང་པ་ལྕགས་ཀྱི་སྒོ་ཡོད་པ་ཞིག་
འདུག དེ་ནས་དེད་དཔོན་གྱིས་སྒོ་བརྡུངས་པས་དེའི་ནང་ནས་མི་ཞིག་གིས་
ཁྱེད་སུ་ཡིན་ཟེར་བ་དེ་ཡིན་ནམ་ཟེར་བ་ལ་ཡིན་ཞེས་སྨྲས་པ་དང་དེ་ན་རེ། ངེད་
ཀྱང་ཚོང་པ་ཡིན་ཏེ་མི་འདོད་པའི་རླུང་གིས་བསྐྱོད་པས་འདིར་འོངས་སོ། །བུད་
མེད་འདི་དག་ནི་སྲིན་མོར་འདུག་པས་ཁྱེད་རྣམས་མ་འབྱོར་གོང་དུ་ངེད་ཅག་་་་
ཁྱིམ་ཐབ་བྱས་ནས་བསྡད་ཡོད་པ་ལས། ཁྱེད་རྣམས་སླེབས་པ་དང་བདག་ཅག་
རྣམས་འདིར་བཅུག་སྟེ་ཟ་བར་འདུག་གོ །དེ་བཞིན་དུ་ད་དུང་ཚོང་པ་གཞན་
732



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
བྱུང་ན་ཁྱེད་ཅག་ཀྱང་འདིར་བཙུད་དེ་ཟ་བར་འདུག་གོ །ཞེས་ཟེར་བས། དེད་
དཔོན་ན་རེ། འདི་ལས་ཐར་བའི་ཐབས་འདྲ་ཡོད་དམ་ཞེས་དྲིས་པས། ངེད་ལ་
ནི་ཐར་བའི་ཐབས་མེད། ཁྱེད་ཅག་ལ་ནི་ཐར་བའི་ཐབས་ཡོད་ཀྱིས། དེ་ཡང་།
ཚེས་བརྒྱད་དང་བཅུ་དང་བཅོ་ལྔ་ལ་སངས་རྒྱས་ཀྱི་ཐུགས་རྗེ་ལས་སྤྲུལ་པའི་རྟའི་
རྒྱལ་པོ་སྤྲིན་གྱི་ཤུགས་འཆང་ཞེས་བྱ་བ་ཞིག་གླིང་འདིར་བབ་སྟེ་རྩྭ་ཟོས་ཆུ་འཐུང་
བ་དང་གསེར་གྱི་བྱེ་མ་ལ་འདྲེ་ལོག་བྱེད། འཛམ་བུའི་གླིང་དུ་འགྲོ་བར་འདོད་
པ་དེ་དག་ངའི་ལུས་ལ་འཇུས་ཤིག ཅེས་པ་སྒྲོག་པས། རྟ་དེའི་སྤུའི་རྩེ་མོ་ལ་
འཇུས་པས་ཀྱང་ཕྱི་མིག་མ་བལྟ་ཞིང་བུད་མེད་ལ་མ་ཆགས་ན་འཛམ་བུའི་གླིང་དུ་
བདེ་བར་སླེབས་པར་འགྱུར་རོ། །ཞེས་སྲིན་མོ་རྣམས་གླེང་བ་བདག་གིས་ཐོས་སོ་
ཞེས་ཟེར་བས། དེད་དཔོན་གྱིས་ཚོང་པ་རྣམས་བོས། ཚིག་དེ་དག་རྒྱས་པར་
བཤད་པས། ཐམས་ཅད་སྐྲག་ཅིང་དངངས་པར་གྱུར་ནས་ཚོང་པ་རྣམས་ཀྱིས་
དེད་དཔོན་གྱིས་ཇི་ལྟར་སྨྲས་པ་བཞིན་བྱེད་པར་དམ་བཅས་ཏེ་རྟའི་རྒྱལ་པོ་སྤྲིན་
གྱི་ཤུགས་འཆང་བྱུང་བའི་དུས་སུ་དེད་དཔོན་སྐལ་ལ་ཞོན། ཚོང་ཕྲུག་རྣམས་
ཀྱིས་རྟའི་རྐང་པ་དང་ལག་པ་དང་རྔ་མ་དང་སྤུ་ལ་སོགས་པ་གང་ཟིན་པ་དེ་ནས་
འཇུས་ཏེ་ནམ་མཁའ་ལ་ཕྱིན་པ་དང་སྲིན་མོ་རྣམས་ཀྱིས་ཚོར་ནས་སྲིན་མོ་དེ་དག་
སྔར་བས་ཀྱང་མཛེས་པའི་རྣམ་འགྱུར་དང་ཆ་བྱད་བྱས་ཏེ་ཕྱི་བཞིན་དུ་བསྙེགས་
ཏེ་འོངས་ནས། ཁྱེད་རྣམས་ཀྱིས་བདག་ཅག་བུད་མེད་ཚོ་ལ་འདི་འདྲ་ཡོད་དམ་
ཞེས་སྨྲེ་སྔགས་བཏོན་པས་ཁ་ཅིག་བུད་མེད་ལ་སེམས་ཆགས་ཏེ་ཕྱི་མིག་བལྟས་་་
པས་ས་ལ་ལྷུང་བ་དེ་དག་ནི་སྲིན་མོ་རྣམས་ཀྱིས་རང་གཟུགས་བསྟན་ནས་ཟོས་སོ། །
733



སྡེ་ཚན་གསུམ་པ། ཟུར་བཀོད་ཀྱི་སྐོར།
བུད་མེད་ལ་མ་ཆགས་ཤིང་ཕྱི་མིག་མ་བལྟས་པ་རྣམས་ནི་འཛམ་བུའི་གླིང་དུ་བདེ་
བར་སླེབས་པར་གྱུར་ཏོ། །དེས་ན་བཅོམ་ལྡན་འདས་ཀྱི་ཞལ་ནས། དེའི་ཚེ་དེའི་
དུས་ན་རྟ་མཆོག་སྤྲིན་གྱི་ཤུགས་འཆང་གང་ཡིན་པ་དེ་ནི་ད་ལྟ་ང་ཡིན་ནོ། །དེའི་
མཐུ་ལ་བརྟེན་ནས་བདེ་བ་ལ་བཀོད་པའང་བསམ་གྱིས་མི་ཁྱབ་བོ། །ད་ལྟ་ངའི་
བསྟན་པ་གནས་ནས་སྡོམ་པ་སྣ་གཅིག་བསྲུངས་ནའང་འཁོར་བ་ལས་ཐར་བར་་
འགྱུར་རོ། །ཞེས་གསུངས་སོ། །ཤེས་རབ་ལྡན་པའི་མི་གང་དག །སངས་རྒྱས་
བསྟན་ལ་དད་བྱེད་པ། །བདེ་བར་ཕ་རོལ་འགྲོ་འགྱུར་ཏེ། །སྤྲིན་གྱི་ཤུགས་ཀྱིས་
ཚོང་པ་བཞིན། །ཞེས་པ་དང་། །ཤེས་རབ་དམན་པའི་མི་གང་དག །སངས་
རྒྱས་བསྟན་ལ་དད་མི་བྱེད། །དེ་ནི་སྡུག་བསྔལ་མྱོང་གྱུར་ཏེ། །སྲིན་པོའི་གླིང་གི་
ཚོང་པ་བཞིན། །ཞེས་གསུངས་པའི་དོན་ནོ། །གླིང་དེ་ཡང་དུས་ཕྱིའི་སིང་ག་
ལའི་རྒྱལ་པོས་རྫོང་བཅས་ཏེ་དམག་གིས་བཅོམ་ནས་སྲིན་པོ་རྣམས་བསད་དེ་ད་
ལྟ་མིས་བཟུང་ནས་ཡོད་ཅེས་ཟེར་རོ། །
ཕྱུག་པོ་ཅེས་པའི་ཚིགས་སུ་བཅད་པ་ལྔ་ལས། ཐུན་མོང་དུ་འདི་སྐད་ཅེས་
གྲགས་སོ། །དེ་ཡང་སྔོན་རྒྱ་གར་ན་བྲམ་ཟེ་ཕ་བུ་གཉིས་དང་རྒྱལ་པོ་ཡབ་སྲས་
གཉིས་ཡོད་པ་ལས། བྲམ་ཟེའི་བུ་དེ་ཕས་ཡོན་ཏན་སློབ་དུ་བཏང་ངོ༌། །རྒྱལ་པོ་
དེས་སྲས་དང་འབྲལ་མ་ཕོད་པར་རྒྱལ་བུ་ལ་གཞོན་པའི་དུས་སུ་རིག་གནས་གང་
ཡང་མ་བསླབས་པས་ཡོན་ཏན་རྒྱ་ཆེར་མེད་པ་ནས་སྲས་རྒྱལ་སར་བཏོན་ནོ། །
དེ་ནས་བྲམ་ཟེའི་བུ་དེ་རིག་པའི་གནས་ལ་མཁས་པས་འཁོར་མང་པོའི་དབུས་ན་
རིག་གནས་དང་ཆོས་སྟོན་པ་རྒྱལ་པོའི་བུ་དེས་མཐོང་ནས་ཡབ་ལ་སྨྲས་པ། ཡབ་
734



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
，
གྱིས་བདག་གི་གྲོགས་མཐོང་ངམ། །ཡབ་ཀྱིས་བདག་གི་གྲོགས་མཐོང་ན། །
གྲོགས་ཀྱི་ནང་ན་བདག་རེ་ཞན། །ང་ནི་དྲུང་ན་ཆུ་བྱ་བཞིན། །ཞེས་སྲས་རང་ལ་
ཡོན་ཏན་མེད་པར་འཁངས་པས། ཡབ་ན་རེ། དེ་ལ་ཁྱེད་མི་དགའ་བ་བྱ་མི་
དགོས་སོ། །ཁོ་ནི་ངེད་རང་གི་འབངས་ཡིན། ཁྱེད་ནི་རྒྱལ་པོ་ཡིན་མོད། ཅེས་
ཟེར་བས། ཡང་སྲས་ཀྱིས་ཡབ་ལ་སྨྲས་པ། གོང་མོའི་ཚོགས་རྣམས་རི་གསུམ་
རྩེར་གནས་ཀྱང་། །ངང་པ་མཚོ་ལ་གནས་པའི་དོ་མ་ཡིན། །མི་མཁས་གླེན་པ་རྟ་
ལ་ཞོན་ན་ཡང་། །མཁས་པ་རྐང་པས་འགྲོ་བའི་དོ་མ་ཡིན། །ཅེས་སྨྲས་པས།
ཡབ་ན་རེ། ཁྱོད་འཁོར་འབངས་ལ་དགའ་ན་ཁོ་ཡི་འོད་ཟེར་རྣམས་ཀྱང་ཁྱེད་ལ་
བསྐོར་ནས་གཞག་པར་བྱའོ། །ཟེར་བ་ལ། ཡང་རྒྱལ་བུས་སྨྲས་པ། རིག་པ་
གཞོན་པའི་དུས་ལ་བསླབ། །ས་བོན་སེར་ཡོད་དུས་སུ་འདེབས། །དེ་ནི་འབྲས་
བུ་སྨིན་པའི་རྒྱུ། །མི་ཤེས་འཁོར་འབངས་ངལ་བའི་རྒྱུ། །ཞེས་ཟེར་རོ། །དེས་ན་
ཕ་མ་ལ་སོགས་པས་འཕྲལ་དུ་བུ་ཚ་ལ་སྙིང་རྗེ་བར་བསམས་ནས་རིག་གནས་དང་
ཡོན་ཏན་མ་བསླབས་ན་ཕུགས་དྲིན་ཆུང་བར་འགྲོ་བས། གཞོན་ནུ་ནས་རིག་
གནས་དང་ཡོན་ཏན་མཐའ་དག་ལ་འབད་པ་དང་རྩོལ་བ་དྲག་པོས་བསླབ་པར་
བྱ་དགོས་སོ་ཞེས་པའི་དོན་ནོ། །
སེང་གེ་སྲོག་དང་ཕྲལ་བ་བཞིན། །ཞེས་པའི་དོན་ནི། སྔོན་རི་དྭགས་
ཐམས་ཅད་ལ་གཅན་གཟན་གྱི་རྒྱལ་པོ་སེང་གེས་ཞག་རེར་བཟའ་རེས་བསྐོར་བ་
ལས། ཉིན་ཅིག་རི་བོང་བཟའ་རེས་ལ་བབ་པས། སེང་གེ་ན་རེ། ཁྱོད་ལྟ་
བུས་ངའི་སོ་བར་ཡང་མི་ཁེངས་འདུག་ཀྱང་ཁྱེད་ལ་བཟའ་རེས་བབ་འདུག་པས་
735



སྡེ་ཚན་གསུམ་པ། ཟུར་བཀོད་ཀྱི་སྐོར།
ཟའོ། །ཟེར་བས་རི་བོང་ན་རེ། བདག་ལྟ་བུ་ད་ཁྱེད་ཀྱིས་ཇི་ལྟར་མཛད་ཀྱང་སླ་
བར་འདུག་སྟེ་སྟོབས་ཆེན་ཁྱེད་དང་མཚུངས་པའི་ཁྱེད་ལ་བསྡོ་ཐུབ་པ་ཞིག་གིས་ ་
ང་དེའུ་བཟས་བྱས་པས། སེང་གེ་ན་རེ། དེ་ལྟ་བུ་འདུག་ན་ང་ལ་སྟོན་ཅིག་ཅེས་
སྨྲས་སོ། །དེ་ནས་སེང་གེའི་བསམ་པ་ལ་ང་ལས་འཇིགས་པ་དང་ང་ལ་བསྡོ་ཐུབ་
པ་སུ་ཡོད་དམ་སྙམ་སྟེ་ཞེ་སྡང་ཆེན་པོ་སྐྱེས་སོ། །དེའི་ཚེ་རི་བོང་གིས་སེང་གེ་དེ་
ཁྲོན་པ་ཞིག་གི་ཁར་ཁྲིད་ནས་ཁྱེད་དང་མཚུངས་པ་ཞིག་མ་གི་ན་མཆིས་སོ། །
ཁྱེད་རང་གིས་གཟིགས་དང་བྱས་པས། སེང་གེས་མགོ་དེངས་ནས་བལྟས་པས་
ཆུ་ནང་དུ་རང་གི་གཟུགས་བརྙན་ཤར་བ་དེ་ངོ་མ་ཤེས་པར་སེང་གེས་ཉེར་་་་་
དང་། ངུར་བ་དང་། འགྱིང་བ་དང་། རལ་པ་སྤྲུག་པ་ལ་སོགས་རྔམ་པའི་
སྟངས་སྟབས་དུ་མ་བྱས་པས། ཆུ་ནང་མ་གིས་ཀྱང་དེ་ཁོ་ན་བྱེད་པས། སེང་གེ་
ཞེ་སྡང་སྐྱེས་ཏེ་དེ་དང་འཐབ་པའི་བསམ་པས་ཁྲོན་པར་མཆོངས་པས་སེང་གེ་མ་
ཐོན་པར་ཤིའོ། །དེས་ན་ལུས་པོ་ངན་ཅིང་སྟོབས་རྩལ་ཆུང་ན་ཡང་བློ་ཆེ་བར་
གྱུར་ན་སྟོབས་ཆེན་དྲག་ཤུལ་ཅན་རྣམས་ཀྱང་འཕུང་བར་བྱེད་པས་གང་ལ་ཡང་
བརྙས་པར་མི་བྱའོ་ཞེས་པའི་དོན་ནོ། །
བྱི་བས་གླང་ཆེན་བསླངས་པ་བཞིན། །ཞེས་པ་ནི། བྱི་བ་ཞིག་ས་དོང་
གཏིང་རིང་པ་ཞིག་ཏུ་ཚུད་ནས་མ་ཐོན་པར་བཀྲེས་ཤིང་སྐོམ་ནས་ཉམ་ཐག་པར་
གྱུར་ནས་སྨྲེ་སྔགས་བཏོན་པས། ས་དོང་དེའི་ཁར་གླང་པོ་ཆེ་ཞིག་འོངས་ནས་སྨྲེ་
སྔགས་ཀྱི་སྐད་དེ་ཐོས་ནས་བལྟས་པས་བྱི་བ་འདུག་པ་མཐོང་ནས་གླང་ཆེན་གྱི་་་
མཇུག་མ་ས་དོང་དེར་བརྐྱངས་ཤིང་དེ་ལ་བྱི་བ་འཇུས་པས་བྱི་བ་དེ་དོང་ནས་་་་
t
736



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
ཐོན་པ་དང་། བྱི་བ་སེམས་དགའ་ནས་གླང་པོ་ཆེ་ལ་སྨྲས་པ། ཁྱེད་ནི་བདག་གི་
སྲོག་བསླུས་པའི་དྲིན་ཅན་ཡིན་པས་ངས་ཀྱང་ཁྱེད་ཀྱི་དྲིན་མི་བརྗེད་པར་བྱའོ་་་་
ཟེར་བས། གླང་པོ་ཆེས་སྨྲས་པ། ཉམ་ཐག་གི་སྐད་དེ་ཐོས་པ་དང་ཁོ་བོས་སྙིང་
རྗེ་ནས་བཏོན་པ་ཡིན་གྱིས་ཁྱོད་ཀྱིས་བདག་ལ་ཕན་དུ་རེ་བ་མ་མཆིས་ཀྱང་། གལ་
ཏེ་རེ་དགོས་པར་གྱུར་ན་བདག་གི་དྲིན་དེ་མ་བརྗེད་པར་གྱིས་ལ་སེམས་བདེ་བར་
སོང་ཞིག་ཅེས་ཟེར་ཏེ་སོང་ངོ༌། །དེ་ནས་ཡུན་རིང་པོ་ཞིག་ན་གླང་པོ་ཆེ་དེ་རྒས་
ནས་ལུས་རྒུད་པ་དང་ས་ཁུང་དོག་པ་ཞིག་ན་འགྱེལ་ནས་ལངས་མ་ཐུབ་པར་སྨྲ་
སྔགས་འདོན་ཞིང་འདུག་པ་བྱི་བ་དེས་མཐོང་ངོ་། །དེ་མཐོང་མ་ཐག་ཏུ་བྱི་བ་
དེས་རྩོལ་བ་དྲག་པོས་བྱི་བའི་ཚོགས་རྣམས་བོས་པས་ཐམས་ཅད་འོངས་ནས་་་་
གླང་པོ་ཆེ་དེ་སློང་བར་སླ་བའི་ས་ཕྱོགས་ནས་བྱི་བ་ཐམས་ཅད་ཀྱིས་ས་བྲུས་པས་
ས་ཕྱོགས་དེ་དམའ་བར་གྱུར་པ་དང་གླང་པོ་ཆེ་དེ་སློང་ཐུབ་པར་གྱུར་ཏོ་ཞེས་་་་་
གྲགས་སོ། །དེས་ན་རྒྱུ་འབྲས་མི་བསླུ་བའི་ཕྱིར། སེམས་ཅན་གྱི་རིགས་གང་ལ་
ཡང་ཕན་ཅི་ལྟ་བུ་ཞིག་བཏགས་ནའང་དེའི་དྲིན་ལན་བཟང་པོ་འོང་ངེས་པས།
དེ་ལྟར་འགྲོ་བ་གང་ལ་ཡང་བརྙས་པ་མི་བྱེད་པར་ཕན་འདོགས་པ་དོན་དུ་གཉེར་
ཞིག་གོ། །
ཁྲོན་པར་ལྷུང་བའི་མི་བཞིན་ནོ། །ཞེས་པ་ནི། བྷི་ར་ཧ་ཞེས་པའི་ཐང་
ཡངས་པོ་ཞིག་ལ་དང་པོར་གྲོང་ཁྱེར་ཞིག་ཡོད་པ་ལས། ཕྱིས་གྲོང་ཁྱེར་དེ་གཞན་
དུ་འཕོས་ནས་ཐང་སྟོང་དུ་སོང་བ་ཞིག་ན་ཁྲོན་པ་སྐམ་པོ་ཞིག་ཡོད་པའི་ནང་དུ་
མི་གཅིག་དང་ཁྲ་གཅིག་བྱི་བ་གཅིག་དུག་སྦྲུལ་གཅིག་བཅས་བཞི་ལྷུང་སྟེ་ཁྲོན་པ་
737



སྡེ་ཚན་གསུམ་པ། ཟུར་བཀོད་ཀྱི་སྐོར།
དེའི་ཁ་ཆུང་ལ་གཏིང་ཡངས་པས་ཡར་མ་ཐར་བར་དེ་རྣམས་བཀྲེས་ཤིང་སྐོམ་པ་
དང་གྲང་བས་སྡུག་བསྔལ་བར་གྱུར་པའི་ཚེ། ནམ་ཞིག་ས་ཕྱོགས་དེར་ཐབས་ལ་
མཁས་པའི་མི་ཞིག་ཡོང་བས་དེ་རྣམས་མཐོང་སྟེ་སྙིང་རྗེ་ནས་ཐབས་དུ་མའི་སྒོ་་་་
ནས་ཀྱང་དེ་རྣམས་ཁྲོན་པའི་སྟེང་ལ་བཏོན་ནོ། །དེར་ཁོང་བཞི་པོ་ན་རེ། མི་
ཁྱོད་ཀྱིས་བདག་ཅག་རྣམས་ལ་སྲོག་སྦྱིན་པས་ཐབས་ཅིའི་སྒོ་ནས་ཀྱང་ལན་གླན་
པར་བྱའོ་ཞེས་དམ་བཅས་ཏེ་སོང་ངོ༌། །མི་དེ་ན་རེ། བདག་ཇིར་འཕོངས་ཀྱང་
དུད་འགྲོ་ཁྱེད་རྣམས་ཀྱིས་ཕན་ཐོགས་པ་ཞིག་དཀའ་ཡང་མི་འདིས་ཇི་ལྟར་སྲིད་
དམ། འོན་ཀྱང་ཁྱེད་རྣམས་བདེ་བར་འདུག་ཅིག་ཅེས་གཞན་རྣམས་ཁྱད་དུ་
གསོད་ཅིང་མི་དེ་ལ་རེ་ཆེ་བར་བྱས་སོ། །དེ་ནས་དུས་ནམ་ཞིག་མི་དེ་འཕོངས་
ནས་ནགས་ཁྲོད་དུ་རི་དྭགས་རྔོན་པ་ལ་ཕྱིན་པས་སྔར་གྱི་ཁྲ་དེ་དང་ཕྲད་དེ་་་་་
གྲོགས་པོ་རི་དྭགས་རྔོན་པ་ཅི་ཡིན་དྲིས་པས། བདག་འཕོང་བའོ་ཟེར་བས། ཁྲ་
དེས་ཡུལ་དེའི་རྒྱལ་པོའི་བཙུན་མོ་དེ་ཁང་པའི་ཡང་ཐོག་ན་རིན་པོ་ཆེ་དུ་མའི་་་་
རྒྱན་རྣམས་བཀྲོལ་ཏེ་ས་ལ་བཞག་ནས་སྐྲ་འཁྲུད་ཅིང་འདུག་པ་ལས། ཁྲ་དེས་
རིན་པོ་ཆེའི་རྒྱན་རྣམས་ཁྱེར། ནམ་མཁའ་ལ་འཕུར་ཏེ་འོངས་ནས་མི་དེ་ལ་བྱིན་
ནོ། །མི་དེས་ཀྱང་གཞན་སུ་ལ་ཡང་མ་སྨྲས་པར་སྔར་ཁྲོན་པ་ནས་བཏོན་པའི་མི་
དེ་བློ་ཉེ་ལ་ཤ་ཚ་སྙམ་ནས་བཤད་དོ། །དེ་ནས་རྒྱལ་པོ་དེས་ངའི་བཙུན་མོའི་རྒྱན་
རྣམས་གང་གིས་ཁྱེར་ཞེས་པའི་ཁུངས་བཤད་རྒྱུ་ཡོད་པའི་མི་དེ་ལ་བྱ་དགའ་ཆེན་
པོ་སྦྱིན་ནོ། །ཞེས་དྲིལ་བསྒྲགས་པས། མི་དེས་སྔར་ཕན་བཏགས་པའི་དྲིན་
བཟང་པོ་རྣམས་ཁྱད་དུ་བསད་ནས་བྱ་དགའ་ལ་བལྟས་ཏེ་ཇི་ལྟར་བྱུང་བའི་ལོ་་་
738



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ། །
-
-
-
--
རྒྱུས་རྣམས་རྒྱལ་པོ་ལ་བཤད་པས་རྒྱལ་པོས་ཀྱང་བཙུན་མོའི་རྒྱན་ཆ་ཡོད་པའི་མི་
དེ་བཟུང་ནས་ཁྲིམས་ཁང་དུ་བཅུག འཚོ་བ་ཡང་སྲོག་རིན་ཙམ་ལས་མ་བྱིན་
པར་ཤིན་ཏུ་ཉམ་ཐག་པར་ཡོད་པའི་ཚེ་སྔར་གྱི་བྱི་བ་དེ་ཡང་ཡོང་ནས་གྲོགས་པོ་
དེར་ཅི་བྱེད་ཀྱི་ཡོད་ཟེར་བ་ལ་ལོ་རྒྱུས་རྣམས་བརྗོད་པས། བྱི་བས་སེམས་ཀྱིས་
མ་བཟོད་པར་གྲོང་པ་གཞན་དག་ནས་བཟའ་བཏུང་མང་པོ་བརྐུས་ནས་བསྐྱལ་
ལོ། །དེ་ནས་བྱི་བ་དེས་སྦྲུལ་ལ་སྨྲས་པ། གྲོགས་པོ་མི་དྲིན་ཅན་དེ་ནི་ཉམ་ཐག་
ནས་འདུག་གོ །ཞེས་ལོ་རྒྱུས་རྣམས་བརྗོད་པས་དུག་སྦྲུལ་ན་རེ། རྒྱལ་པོ་དེས་མི་
དྲིན་ཅན་དེ་ལ་སྡུག་བཏང་བའི་ངན་ལན་ཞིག་བདག་གིས་འཇལ་དགོས་ཟེར་ཏེ་
དུག་སྦྲུལ་དེས་རང་གི་ལུས་མི་སྣང་བར་བྱས་ཏེ་རྒྱལ་པོའི་སྐེ་ལ་འཁྲིལ་ནས་མ་་་་
བཏང་བས་སྦྲུལ་གྱི་ཁ་རླངས་དང་དུག་གི་ནུས་པས་རྒྱལ་པོའི་སྐུ་ལུས་ཐམས་ཅད་ .
སྐྲངས་ཏེ་བསྙུངས་པས་རྒྱལ་པོ་རྣམ་རྟོག་ཟོས་ཏེ་མོ་བ་དང་རྩིས་པ་རྣམས་བོས་ཏེ་
དྲིས་པས་རྒྱལ་པོའི་སྙུང་གཞི་འདི་དུག་སྦྲུལ་ཞིག་གིས་གནོད་པ་ཡིན་འདུག་ལ།
སྦྲུལ་དེ་ནི་ཁྲིམས་ཁང་དུ་བཅུག་པའི་མི་དེའི་སྲུང་མར་འདུག་པས་མི་དེ་བདེ་བར་
བཏང་ན་ནད་ལས་གྲོལ་ཞིང་། མ་བཏང་ན་མི་གྲོལ་ལོ་ཞེས་ཐམས་ཅད་ཚིག་
མཐུན་པར་སྨྲས་པས་མི་དེ་ཁྲིམས་ཁང་ནས་བདེ་བར་བཏོན། ནོར་མང་པོ་བྱིན་
ཏེ་བཏང་བས་སྦྲུལ་དེ་རྒྱལ་པོའི་སྐེ་ལ་འཁྲིལ་བ་ལས་གྲོལ་ནས་རྒྱལ་པོ་དེ་སྙིང་་་་་
ལས་ཐར་བར་གྱུར་ཏོ། །དེ་ལྟར་དུད་འགྲོས་ཀྱང་ཕན་བཏགས་པའི་དྲིན་ལན་དེ་
ལྟ་བུ་འཇལ་བར་བྱེད་ན་སྨྲ་ཤེས་ཤིང་དོན་གོ་བའི་མི་དེས་ནི་མི་རིགས་ནའང་དེ་
ལྟར་དྲིན་ལན་ལོག་འཇལ་གྱིས་གནོད་ཅིང་འཚེ་བའི་སྐྱེས་བུ་དེ་ལྟ་བུ་ནི་བྱོལ་སོང་
739



སྡེ་ཚན་གསུམ་པ། ཟུར་བཀོད་ཀྱི་སྐོར།
བས་ཀྱང་བླུན་པོའི་རིགས་ཅན་མ་རུང་ཁོང་ནས་ངན་པ་ཁོ་ནར་གོ་ཞིང་རིག་ནས་
བག་ཟོན་དང་ལྡན་པར་བྱ་དགོས་སོ་ཞེས་པའི་དོན་ནོ། །
ཁཱ་བཞིན་མུ་ཅོར་མི་སྨྲ་ཁ་རོག་འདུག །ཅེས་པ་ནི། སྔོན་གྱི་དུས་སུ་དགེ་
སློང་ཞིག་གིས་ཆོས་སྟོན་ཟ་བའི་ཚེ་ཆང་བུ་རེ་བྱ་ཁྭ་ཏ་ཞིག་ལ་རྟག་པར་བྱིན་པས།
ཉིན་ཅིག་ཁཱ་ཏ་དེ་མ་བྱུང་བར་ཝ་ཞིག་ཡོང་ནས་དེ་ལ་བྱིན་པ་དང་། ཁྭ་ཏ་ཡོང་
ཙ་ན་ཆང་བུ་སྦྱིན་རྒྱུ་མ་བྱུང་བར་ཁྭ་ཏ་དེ་ཁྲོས་ནས་ཆོམ་རྐུན་འཚོགས་པའི་གམ་
དུ་སོང་ནས་དགེ་སློང་འདི་ལ་གསེར་གྱི་དོང་ཙེ་མང་པོ་ཡོད་འདུག་པས་ངེད་ཅག་
འདོང་ངོ་ཟེར་བ་ལྟར་ཕྱིན་པར། དགེ་སློང་གིས་ཁྱེད་རྣམས་ལ་དེ་སྐད་སུས་ཟེར་
དྲིས་པར། ཁྭ་ཏས་ཟེར་ཞེས་བརྗོད་པས། དེ་ནས་དགེ་སློང་གིས་སྔར་གྱི་ལོ་རྒྱུས་
དྲང་པོར་བརྗོད་པ་དང་། ཇག་པས་དགེ་སློང་ལ་གསེར་མེད་པ་ཤེས་པ་ལྟ་བུའོ། །
དེས་ན། འགྲོ་བ་ངན་པ་འགའ་ཞིག་གིས་དུས་དང་རྣམ་པ་ཀུན་ཏུ་ཕན་པ་དང་
བདེ་བས་བསྐྱངས་ནའང་ལན་རེ་ཙམ་ཅུང་ཟད་མ་མགུ་བར་བརྟེན་དེའི་བཟང་
དྲིན་རྣམས་བརྗེད་ནས་མི་བདེན་པའི་རྫུན་ཚིག་སྨྲ་བ་སོགས་ཐབས་དུ་མའི་སྒོ་་་་
ནས་བཟང་པོ་འཕུང་ལ་སྦྱོར་བར་བྱེད་པས་ན་བག་ཟོན་བྱ་དགོས་སོ། །ཞེས་
པའི་དོན་ནོ། །
པགས་པ་སྔོན་པོའི་ཝ་དང་འདྲ། །ཞེས་པའི་དོན་ནི། སྔོན་གྱི་དུས་ཤིག་
འབྲོག་པ་བསྐྱས་པའི་ཤུལ་ན་ཚོས་མཁན་ཞིག་གི་རམ་ཚོས་རྫ་མ་གང་ལུས་པ་ཝ་་
ཞིག་གིས་རྙེད་པས་རྫ་མའི་ནང་དུ་ལག་པ་འཇུག་གིན་རམ་ཚོས་དེ་སྤུ་ལ་བྱུགས་
པས་སྔོ་སངས་པ་ཞིག་བྱུང་སྟེ་ཕྱིན་པས། གཅན་གཟན་རི་དྭགས་ཐམས་ཅད་
740



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
ཀྱིས་ཝ་དེ་ངོ་མ་ཤེས་པར་ཁྱོད་སུ་ཡིན་ཞེས་དྲིས་པས། ཝ་ན་རེ། ངེད་ནི་གཅན་
གཟན་གྱི་རྒྱལ་པོ་དབྱིག་བྱ་བ་ཡིན་ཞེས་སྨྲས་པས་སེང་གེས་ཐོག་དྲངས་པའི་་་་་་
གཅན་གཟན་ཐམས་ཅད་ཀྱི་རྗེ་རུ་ཁུར་རོ། །དེ་ནས་དབྱིག་དེ་འགྲོ་བའི་དུས་སུ་
སེང་གེས་འཁུར་གྱིན་ཕྱིན་པས། དབྱིག་ཁོ་ང་རྒྱལ་སྐྱེས་ཏེ་རི་དྭགས་གཅན་
གཟན་ཐམས་ཅད་ལ་ཁྱད་གསོད་བྱེད་ཅིང་། ཁྱད་པར་ཝའི་ཚོགས་ལ་སྡང་པོ་
བྱས་སོ། །དེ་ནས་ཐེངས་གཅིག་དབྱིག་གི་ཨ་མ་ཝ་མོ་དེ་རི་སུལ་ཞིག་ན་བསྡད་
ཡོད་པ་ལ་ཝ་ཞིག་མ་ལ་ཟས་སྐྱེལ་དུ་བཏང་བས་ཝ་མོ་དེས་ལོ་རྒྱུས་རྣམས་ཐོས་་་་
པས་བུ་ལ་འཕྲིན་བསྐུར་ཏེ་བུ་ཁྱོད་ཀྱིས་ང་ལ་བཟའ་རྒྱུ་སྐྱེལ་མི་དགོས། ཁྱོད་
རང་རྒྱལ་སྲིད་བག་ཡོད་པར་སྐྱོངས་ཤིག་ཅེས་ལན་བསྐུར་བས་དབྱིག་དེ་ཝ་ཡིན་
པར་རིག་ཅིང་། ཝ་རྣམས་ཕྲག་དོག་སྐྱེས་ཏེ་གྲོས་བྱས་ནས་རི་དྭགས་གཅན་
གཟན་ཚོགས་པའི་དབུས་སུ་ཝ་རྣམས་ཀྱིས་སྨྲས་པར། ཁྱེད་གཅན་གཟན་རྣམས་
ཀྱིས་ངེད་ཅག་ལ་ཡང་བསྙེན་བཀུར་བྱ་བར་རིགས་སོ་ཞེས་སྨྲས་པས། གཅན་
གཟན་རྣམས་ཀྱིས་སྨྲས་པ། ངེད་ཅག་གིས་ཅིའི་ཕྱིར་ཁྱེད་རྣམས་ལ་བསྙེན་
བཀུར་བྱེད་པར་རིགས་ཞེས་བརྗོད་པར། ཝ་རྣམས་ཀྱིས་སྨྲས་པ། ཁྱེད་རྣམས་
ཀྱི་རྒྱལ་པོ་དབྱིག་ཟེར་བ་འདི་ཡང་ཝ་ཡིན་འདུག་ན། འདི་དང་བདག་ཅག་
རྣམས་ལ་ཁྱད་ཅི་ཡོད་ཅེས་སྨྲས་པས་དེར་གཅན་གཟན་རྣམས་ཀྱིས་བདག་ཅག་་
གི་རྒྱལ་པོར་དམའ་འབེབས་པ་ཡིན་སྙམ་སྟེ་ཝ་རྣམས་ལ་འཐབ་པ་ལས། ཝ་
གཅིག་ན་རེ། དེ་ལྟར་ཁྱེད་རྣམས་ཡིད་མི་ཆེས་ན་རྒྱལ་པོ་ཝ་ཡིན་མིན་བརྟག་པ་
བྱས་པས་ཆོག དེས་ན་སང་ནུབ་དཔྱིད་ཟླ་ར་བའི་སྐར་མ་རྒྱལ་ལ་བབ་པ་ན་
741



སྡེ་ཚན་གསུམ་པ། ཟུར་བཀོད་ཀྱི་སྐོར།
བདག་ཅག་ཝ་རྣམས་སྐད་འདོན་དགོས། གལ་ཏེ་གང་གིས་སྐད་མ་བཏོན་ན་
དེའི་སྤུ་བྱི་འགྲོ་བས་དེ་ཡང་དབྱིག་འདི་ཝ་ཡིན་ན་སྐད་འདོན་ལ། ཝ་མིན་ན་
སྐད་མི་འདོན་པས་ཁྱེད་ཅག་རྣམས་ལྟོས་ཤིག་ཟེར་བས་ཐམས་ཅད་ཀྱིས་དེ་ལྟར་
བྱེད་ཟེར་ནས་བལྟས་པས། དུས་དེའི་ཚེ་ཝ་ཐམས་ཅད་བརྒྱལ་བ་དང་དབྱིག་
གིས་ཀྱང་རང་གི་སྤུ་བྱི་དོགས་ནས་སྐད་མི་ཆེ་ཙམ་ཞིག་བརྒྱལ་བས་ཐམས་ཅད་་་་
ཀྱིས་ཐོས་ནས་ཝ་ཡིན་པར་ཤེས་ཏེ་གཅན་གཟན་ཐམས་ཅད་ཀྱིས་སྡེར་མོས་་་་་་་
གཙབས་ནས་བསད་དོ། །དེ་ནས་ལྷ་རྣམས་ཀྱིས་ཚིགས་སུ་བཅད་དེ་སྨྲས་པ། མ་
རབས་མཐོ་སར་བཏོན་གྱུར་ན། །འགྲོ་བ་རྣམས་ལ་སྡང་ཞིང་འཚེ། །དེ་ནས་
རང་ཉིད་མྱུར་དུ་འཐུང་། །པགས་པ་སྔོན་པོའི་ཝ་བཞིན་ནོ། །ཞེས་སྨྲས་པ་ལྟ་
བུའོ། །དེས་ན་རིགས་རུས་མཁས་བཙུན་བཟང་པོའི་ཡོན་ཏན་དང་མི་ལྡན་ཅིང་།
ཤེས་རྒྱུད་ངན་པའི་སྐྱེས་བུ་དེ་དག་འཕྲལ་དུ་གཟུགས་བྱད་རྣམ་འགྱུར་ཧ་ཅང་་་་
ལེགས་ཤིང་། རྒྱན་གོས་སོགས་ཀྱིས་མཛེས་པར་སྤྲས་ཏེ་གཡོ་ཐབས་དུ་མས་ཆེན་
པོའི་ཁྲོད་དུ་འཚུད་པར་གྱུར་ཀྱང་། ནམ་ཞིག་བསོད་ནམས་དང་ཡོན་ཏན་
དམན་པའི་དབང་གིས་བཟང་པོའི་ལས་དང་བྱ་བ་ལ་མི་མཁས་ཤིང་། སྔར་
འདྲིས་ངན་པའི་སྤྱོད་ལམ་སྣ་ཚོགས་ལ་བརྟེན་ནས་མཐར་ཅི་ནས་ཀྱང་ཉམ་ཐག་
ཅིང་ཀུན་གྱིས་བརྙས་པའི་གནས་སུ་འགྱུར་བས་ན་རང་ཚོད་བཟུང་བའི་སྒོ་ནས་
སོ་སོའི་རྒྱུད་ཚོད་དང་མཐུན་པའི་ལས་དང་བྱ་བ་རྣམས་ཤེས་པར་བྱ་དགོས་ཞེས་
པའི་དོན་ནོ། །
རུས་སྦལ་སོ་ཡིས་བྱ་བསླུས་བཞིན། །ཞེས་པ་ནི། སྔོན་མཚེའུ་ཞིག་གི་ནང་
742



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ། །
ན་རུས་སྦལ་མཐོང་ན་དགའ་ཞེས་བྱ་བ་གཡོ་ཅན་ཞིག་གནས་པ་དེས་ལུས་པོ་་་་
བྱིངས་ཆུ་ནང་དུ་འཛུལ་ཞིང་ཁ་གདངས་ནས་སོ་ཕྱིར་བསྟན་ནས་བསྡད་པས།
མཚེའུ་དེར་བྱ་རྣམས་ཆུ་འཐུང་བའི་ཕྱིར་བབ་སྟེ་བལྟས་པས་མཚེའུའི་ནང་གི་སོ་
རྩིག་གེ་བ་དེ་འབུ་ཡིན་ནམ་སྙམ་ནས་མཆུས་བཏོགས་ཙ་ན། ཁོས་བྱ་རྣམས་
བཟུང་གིན་ཟོས་སོ། །དེ་ནས་དུས་ནམ་ཞིག་ན་བྱིའུ་ཆུང་ཀུན་ཏུ་དགེ་ཞེས་བྱ་
བས་མཚེའུ་དེར་ཆུ་འཐུང་དུ་སོང་བ་དང་སོ་དཀར་རྩིག་གེར་འདུག་པ་དེ་འབུ་་་
ཡིན་ནམ་སྙམ་སྟེ་མཆུ་བཏོགས་བྱས་པར་རུས་སྦལ་གྱི་ཁར་འཚུད་པས། བྱིའུ་
ཆུང་ཀུན་ཏུ་དགེས་སྨྲས་པ། ང་ཚིག་གསུམ་སྨྲ་རུ་ཆུག །གོམ་གསུམ་འཕག་ཏུ་
ཆུག་དང་བྱས་པས། རུས་སྦལ་ན་རེ། ཁྱོད་གཤོག་ཐོགས་ཡིན་པས་གོམ་གསུམ་
འཕག་ཏུ་མི་འཇུག ཚིག་གསུམ་སྨྲ་ན་སྨྲོས་ཤིག་ཟེར་བས། བྱིའུ་ཆུང་ན་རེ། །
ང་ཟ་རིན་མི་ཆོག་པས་ཐོངས། ང་ནི་བྱིའུ་ཆུང་ཐམས་ཅད་ཀྱི་དཔོན་པོ་ཡིན་
པས་འོ་སྐོལ་གཉིས་གྲོགས་པོ་བྱས་ཏེ་ངས་བྱིའུ་ཆུང་ཐམས་ཅད་ཁྲིད་ནས་འོང་་་་་
གིས། དེ་ཙ་ན་ཁྱོད་རང་གང་ཟ་འདོད་པ་དེ་ཟ་རུ་འཇུག་གོ་ཞེས་སྨྲས་པ་དང་
བྱིའུ་ཆུང་རུས་སྦལ་གྱི་ཁ་ནས་བཏོན་ཏེ་ཡུལ་དེར་སྦྲུལ་ཟླ་བ་བྱ་བ་ཞིག་ཡོད་པ་དེ་
ཁོང་གཉིས་ཀྱི་དཔང་པོར་བཞག་ནས་བྱིའུ་ཆུང་རྣམས་སང་ཉིན་ཁྲིད་ནས་ཡོང་་་
རྒྱུའི་ཚིག་དོན་དང་ཁ་ཆད་བྱས་ཏེ་བྱིའུ་ཆུང་བཏང་ངོ༌། །དེ་ནས་ཀུན་ཏུ་དགེས་
བྱིའུ་ཆུང་ཐམས་ཅད་སྤང་གཤོང་ཞིག་ཏུ་བསྡུས་ཏེ་སྨྲས་པ། སྔར་བྱིའུ་རྣམས་
ཁུངས་མེད་ལ་སོང་བ་ཐམས་ཅད་མཚེའུ་དེར་ཆུ་འཐུང་དུ་ཕྱིན་པའི་ཚེ་རུས་སྦལ་
གྱིས་བཟུང་བ་ཡིན་འདུག ང་ཡང་རུས་སྦལ་གྱི་ཁར་འཚུད་ཀྱང་ཐབས་ཀྱིས་
743



སྡེ་ཚན་གསུམ་པ། ཟུར་བཀོད་ཀྱི་སྐོར།
ཐར་བ་ཡིན། ཕྱིན་ཆད་ཁྱེད་རྣམས་མཚེའུ་དེར་མ་འགྲོ་ཞིག འབུ་མ་འཐུ་ཞིག་
ཅེས་བསྒོས་པ་ནས་བཟུང་བྱིའུ་ཆུང་ཐམས་ཅད་མཚེའུ་དེར་མ་ཕྱིན་པ་དང་།
རུས་སྦལ་གྱིས་སྦྲུལ་ཟླ་བ་ལ་འཕྲིན་བསྐུར་བར། རུས་སྦལ་ང་ནི་སྲོག་མི་གཅོད་
པའི་སྡོམ་པ་བླངས་ནས་ཆོས་བྱེད་ཀྱིན་ཡོད་པས་ད་ནི་ང་ལ་བྱིའུ་རྣམས་མི་དགོས།
གྲོགས་པོ་ཀུན་ཏུ་དགེ་ཁྱོད་རང་ང་དང་འཕྲད་པ་ལ་ཤོག་དང་ཟེར་བ་དེ་སྦྲུལ་ཟླ་
བས་བྱིའུ་ཆུང་ཀུན་ཏུ་དགེ་ལ་སྨྲས་པར་ཀུན་ཏུ་དགེ་ན་རེ། སྡིག་ཅན་རྣམས་ནི་
སྙིང་རྗེ་ངང་གིས་ཆུང་། །འཕོང་བར་གྱུར་ན་སྡིག་པ་ངང་གྱིས་བྱེད། །བདག་ནི་
ཕྱིན་རུང་ངེས་པར་ལྡོག་མི་འཇུག །ཟླ་བས་མཐོང་ན་དགའ་ལ་དེ་སྐད་སྨོས། །
ཡང་། འཕོངས་པ་རྣམས་ནི་གཡོ་ཐབས་ཅི་མི་བྱེད། །སྡིག་ཅན་རྣམས་ནི་སྙིང་
རྗེ་ངང་གིས་ཆུང་། །འཚོ་བས་ཉམས་ན་གཡོ་སྒྱུ་ཞོར་ལ་འབྱུང། །ཀུན་ཏུ་དགེ་
ཡིས་རྟོལ་པར་མི་གདའ་བས། །ཟླ་བས་མཐོང་ན་དགའ་ལ་འདི་སྐད་གྱིས། །
ཞེས་ཟེར་བ་སྦྲུལ་ཟླ་བས་རུས་སྦལ་ལ་འཕྲིན་ལན་དེ་སྐད་སྤྱད་པས། རུས་སྦལ་
དེ་སེམས་ཕམ་ཞིང་ཡིད་ཆད་པས་སྡུག་བསྔལ་ཏེ་ཤི་བ་ལྟ་བུའོ། །དེས་ན་སྐྱེས་བུ་
གཡོ་ཅན་མ་རུང་བ་འགའ་ཞིག་གིས་ཐབས་དུ་མའི་སྒོ་ནས་བློ་གྲོས་དམན་པའི་་་
འགྲོ་བ་རྣམས་བསླུ་བར་བྱེད་ཀྱང་། བློ་ལྡན་ཚོད་ཡོད་རིགས་ཅན་གྱི་སྐྱེས་བུར་
སྐྱོན་དུ་མི་འགྱུར་ཞིང་གང་དག་ལས་དང་བྱ་བ་ལ་མཁས་ན་རྣམ་པ་གཡོ་སྒྱུ་ལྟ་བུ་
མ་རུང་བས་རིགས་ཅན་འགའ་འཕུང་པར་བྱེད་ནའང་དོན་དུ་འགྲོ་བ་གཞན་་་་་
དག་ཐམས་ཅད་ལ་ཕན་པ་འགྲུབ་པར་འགྱུར་བས་རང་གཞན་ཀུན་བདེ་བ་ལ་་་་
འགོད་པའི་ལས་དང་བྱ་བ་ཤེས་དགོས་སོ། །ཞེས་པའི་དོན་ནོ། །
744



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
ཁྲོན་པའི་སྦལ་བ་ཇི་བཞིན་ནོ། །ཞེས་པ་ནི། ཁྲོན་པ་ཞིག་ན་སྦལ་བ་ཞར་
བ་ཞིག་ཡོད་པ་ལས། དུས་ནམ་ཞིག་རུས་སྦལ་ཞིག་རྒྱ་མཚོའི་རླབས་ཀྱིས་དེད་
ནས་སྐམ་ལ་ཐོན་ཏེ་ཡོང་བ་དང་ཁྲོན་པ་དེར་ལྷུང་བས། སྦལ་བ་དེ་ན་རེ། ཁྱེད་
སུ་ཡིན་གང་ནས་འོངས་ཟེར་བ་ལ། ང་ནི་རུས་སྦལ་བྱ་བ་ཡིན། ཕྱིའི་རྒྱ་མཚོ་
ནས་འོངས་བྱས་པས། ད་ལོག་གམ་ཟེར་བས། ད་ནི་ང་ལ་ལོག་འགྲོ་བའི་ཐབས་
མེད་པས་ཁྱོད་ཀྱི་ཁྲོན་པ་འདི་ལ་རྟེན་འཆའ་དགོས་པ་འདུག་གོ་བྱས་པས། སྦལ་
བ་ན་རེ། ཁྱོད་ཀྱི་ཕྱིའི་རྒྱ་མཚོ་དེ་འདི་ཙམ་ཞིག་ཡོད་དམ་ཟེར་ནས་ཁྲོན་པའི་
སུམ་ཆ་གཅིག་བསྐོར་བས། དེ་བས་ཆེའོ། །ཞེས་སྨྲས་པས། ཡང་ཆ་གཉིས་
བསྐོར་ནས་འོ་ན་འདི་ཙམ་ཞིག་ཡོད་དམ་ཟེར་བས། དེ་བས་ཀྱང་ཆེའོ་བྱས་པས།
འོ་ན་ཇི་ཙམ་ཞིག་ཡོད་པ་ཡིན་ཟེར་བ་ལ་སྨྲས་པ། ཁྱོད་ནི་བློ་རྒྱ་ཤིན་ཏུ་ཆུང་བ་
ཞིག་འདུག་སྟེ། ཁྱོད་རང་གནས་འདི་གཅིག་པུ་མ་གཏོགས་གཞན་གང་དུའང་
འགྲོ་མ་མྱོང་བ་འདུག་གིས། ཕྱིའི་རྒྱ་མཚོ་ནི་ལོ་དུ་མར་སྐོར་བ་བྱས་ཀྱང་དབུས་
དང་མཐའ་གང་ཡིན་ཤེས་པ་མེད་པས་ཁྱོད་ཀྱི་ཁྲོན་པ་འདི་ལྟ་བུས་རྒྱ་མཚོའི་་་་་
དཔེར་ག་ལ་རུང་ངམ། ཞེས་དྲང་པོར་སྨྲས་ཀྱང་། རྒྱ་མཚོ་ལ་ཡང་ང་ཡི་ཁྲོན་
པ་འདི་ལས་ལྷག་པ་དང་ཆེ་བ་མི་འོང་གིས། རུས་སྦལ་ཁོ་རང་གི་ཡུལ་ལ་བསྟོད་
ར་གཏོང་བ་ཡིན་འདུག་སྙམ་མོ། །དེས་ན་སྐྱེས་བུ་འགའ་ཞིག་ཐོས་པ་མྱོང་བ་
ཆེར་མེད་ཅིང་། ལུང་གང་གི་རྣམ་དབྱེ་ཙམ་མི་ཤེས་པའི་བློ་རྒྱ་ཆུང་བའི་རིགས་
འདི་དག་ཡོན་ཏན་ཕྲ་མོ་དང་ཆུང་ངུ་ཞིག་གིས་འདོད་པ་ཁེངས་ནས་མགུ་སླ་བས་
ཉེན་ཆེན་པོའི་ཡོན་ཏན་རྣམས་བློར་མི་ཤོང་བའི་གང་ཟག་དམན་པ་བློ་ཆུང་་་་་་
745



སྡེ་ཚན་གསུམ་པ། ཟུར་བཀོད་ཀྱི་སྐོར།
རྣམས་ཀྱི་དཔེ་དེ་ལྟ་བུའོ། །ཞེས་པའི་དོན་ནོ། །
བླུན་པོས་ནོར་བུ་ལེན་པ་བཞིན། །ཞེས་པའི་དོན་ནི། ཕྱིའི་རྒྱ་མཚོ་ལས་
ནོར་བུ་ལེན་པའི་ཚེ་ཚོང་པ་གསར་པ་རྣམས་ནི་ནོར་བུ་འཆིང་བུའི་རིགས་རྣམས་
ཁ་དོག་བཟང་ཞིང་བརྗིད་ཆེ་བ་དེ་དག་བཟང་བར་གོ་ནས་ལེན་ཅིང་། ནོར་བུ་
རིན་པོ་ཆེ་ནི་ཁ་དོག་མི་བཟང་བ་བརྗིད་ཆུང་བས་འདོར་བར་བྱེད་དོ། །དེ་ནི་
ནོར་བུ་བཟང་ངན་གྱི་དབྱེ་བ་དང་བརྟག་པ་མ་ཤེས་པའི་ལན་པ་ཡིན་ནོ། །དེས་
ན་བླུན་པོ་དང་སྐྱེ་བོ་མི་མཁས་པ་རྣམས་ཀྱིས་ཀྱང་དམ་པའི་ཆོས་བྱེད་པའི་གང་
ཟག་ནི་འཇིག་རྟེན་མི་ཆོས་བརྒྱད་སྤངས་པས་ཁ་དོག་མི་བཟང་ཞིང་འགྲོ་བ་་་་་
ཐམས་ཅད་སྙིང་རྗེས་སྐྱོང་བས་ཉོན་མོངས་པས་བརྫི་ཆུང་བ་དེ་བོར་ནས་ཆོས་་་་་
བརྒྱུད་ཁོ་ན་སྒྲུབ་པའི་གང་ཟག་གི་ཟང་ཟིང་གི་བསོད་ནམས་ཆེ་བས་ཁ་དོག་་་་་
བཟང་ལ། ཕྲག་དོག་དང་ང་རྒྱལ་ཆེ་བས་ཁ་འཛིན་ཤགས་འདེབས་ཀྱི་གཟི་
བརྗིད་དང་ལྡན་པའི་བླ་མ་སློབ་དཔོན་བཙལ་ནས་དེ་གིས་ཁ་བཤད་དང་བཟང་
བརྫུའི་དབང་གིས་སྐྱེ་བོ་མཐའ་དག་ལོག་པའི་ལམ་དུ་འཁྲིད་ཅིང་མི་དགེ་བའི་་་
ལས་ལ་སྦྱོར་བ་དང༌། ཚེ་འདི་ཁོ་ན་དོན་དུ་གཉེར་བའི་རིགས་ཅན་འདི་དག་ནི་
ཤིན་ཏུ་བླུན་པའོ། །ཞེས་པའི་དོན་ནོ། །
རྨི་ལམ་ནོར་རྙེད་བསླུས་པ་བཞིན། །ཞེས་པའི་དོན་ལ་དཔེ་དང་མཚུངས་
པའི་ལོ་རྒྱུས་ནི། སྔོན་སྒྱུ་མ་མཁན་ཞིག་མི་རྒད་པོ་འགའ་ཞིག་ཚོགས་པའི་སར་
ཕྱིན་པར་དེ་རྣམས་ཀྱི་ནང་ནས་མི་གཅིག་ན་རེ། སྒྱུ་མ་འདི་མི་བདེན་པར་
འདུག་ཟེར་བས་སྒྱུ་མ་མཁན་དེ་རྟ་བཟང་པོ་ཞིག་ཏུ་སྤྲུལ་ནས་རྟ་དེ་མི་ཞིག་གིས་
746



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
ཁྲིད་དེ་འཚོང་བ་ལྟར་བྱས་ནས་སྒྱུ་མ་མི་བདེན་ཟེར་བའི་མི་དེ་ལ་རྟ་དེ་ཉོས་དང་
བྱས་པས་མི་ཉོ་ཟེར་རོ། །འོ་ན་རྟ་འདི་མི་ཉོ་ན་ཁྱོད་རང་བཞོན་ལས་ཆོག་དང་
བྱས་པས་ཁོ་རྟ་དེ་ལ་ཞོན་ནས་བཅགས་པས་རྟས་ཁྱེར་ཏེ་ལ་དགུ་ལུང་དགུ་འདས་
པའི་ས་མི་མེད་པའི་མཚོ་གླིང་ཞིག་གི་རྩེར་སླེབས་ཙ་ན་རྟ་དེ་ཆུ་ཡི་ནང་དུ་་་་་་
མཆོངས་པས་མི་དེས་ཀྱང་མ་བཟོད་པར་རྟ་དང་མཉམ་དུ་མཆོངས་པས་མི་དེ་
མཚོའི་སླེ་ཁ་ཞིག་ལ་ཐོན། རྟ་དེ་མཚོ་ནང་དེར་སོང་ནས་མ་མཐོང་ངོ༌། །མི་དེའི་
དྲུང་དུ་བུད་མེད་མཛེས་མ་ཞིག་བྱུང་སྟེ་ཁྱོད་གང་ནས་འོངས་ཟེར་བས། མི་དེ་
ན་རེ། གང་ནས་འོངས་པ་ང་རང་ལ་ཡང་ཆ་མེད་དོ། །འདིར་ནི་རྟས་ཁྱེར་ནས་
འོངས་སོ་ཞེས་སྨྲས་པར། མོ་ན་རེ། ཡུལ་ཕྱོགས་འདི་ན་མི་གཞན་སུ་ཡང་མི་
འདུག་པས་འོ་སྐོལ་གཉིས་ལྷན་ཅིག་ཏུ་འདུག་གོ །ཞེས་བུད་མེད་དེས་དགའ་
ཚོར་གྱིས་སྨྲས་པས་མི་དེ་དགའ་ནས་དེ་དང་བཟང་མི་བྱས་ཏེ་ལོ་བཞིའི་བར་་་་་
བསྡད་ནས་བུ་ཚ་མིང་སྲིང་རྒན་གཞོན་གསུམ་བྱུང་ནས་ཡོད་པ་ལས། ལན་ཅིག་
བུ་ཚ་རྒན་པ་དེ་ཆུ་ལ་རྩེ་བར་ཕྱིན་པས་ཆུས་ཁྱེར་ནས་ཤི་བས་བུ་མོ་དེ་ཡང་ངའི་་
ཇོ་ཇོ་མེད་པར་ང་མི་སྡོད་ཟེར་ནས་ཆུ་ནང་དུ་སོང་ངོ༌། །དེ་ནས་ཨ་མ་དེ་ན་རེ།
ང་ཡི་མིང་སྲིང་དེ་གཉིས་མེད་པར་ང་མི་སྡོད་ཟེར་ནས་ཁོས་བཟུང་ཡང་མ་ཐུབ་་
པར་ཡང་ཆུ་དེར་མཆོངས་ནས་སོང་ངོ༌། །དེ་ནས་དེས་སྐྱེས་མ་ཐག་པའི་ཕྲུ་གུ་དེ་
པང་དུ་བཟུང་སྟེ་སུ་ཡང་མེད་པའི་ལུང་སྟོང་དེར་ཡི་མུག་ནས་ངུས་པས་ཤུགས་་་
རིང་ནར་གྱིས་བྱུང་བ་དེ་རྒད་པོའི་ཚོགས་ཐམས་ཅད་ཀྱིས་ཐོས་ནས་ཁྱོད་ལ་ཅི་་་
བྱུང་དྲིས་པས། མི་དེས་འདི་ལྟར་བྱུང་ཚུལ་གྱི་ལོ་རྒྱུས་རྣམས་རྒྱས་པར་དེ་དག་
747



སྡེ་ཚན་གསུམ་པ། ཟུར་བཀོད་ཀྱི་སྐོར།
-
-
-
ལ་སྨྲས་པས་རྒད་པོ་ཟླ་བོ་དང་བཅས་པ་རྣམས་ཀྱིས་འདུས་བྱས་ཐམས་ཅད་་་་་་
བདེན་པ་མ་ཡིན་པར་རྟོགས་ནས་ཆོས་རྣམས་སྒྱུ་མ་ལྟ་བུ་ཁོང་དུ་ཆུད་པར་གྱུར་་
ཏོ། །ཁོ་ལ་ལོ་བཞིའི་ཡུན་བྱུང་ཡང་ཉི་མའི་གྲིབ་མ་སོར་བཞི་ལས་སོང་མི་འདུག་
ཅེས་གྲགས་སོ། །དེས་ན་ཀུན་རྫོབ་དྲང་པའི་དོན་དུ་ཆོས་རྣམས་བདེན་གྲུབ་དང་།
དོན་དམ་ངེས་པའི་དོན་དུ་བདེན་མེད་དུ་སྣང་བའི་དབང་གིས་ལས་འབྲས་བསླུ་
མེད་དུ་འདོད་པའི་ཕྱིར་སྒྱུ་མ་མི་བདེན་ཟེར་བའི་སྐྱེས་བུ་དེའི་ངོར་སྒྱུ་མའི་སྤྲུལ་་
གཞི་སྣ་ཚོགས་སུ་སྣང་བ་རྣམས་གང་ཟག་དེའི་བདེན་ཞེན་འཁྲུལ་པའི་བློས་ཨ་་་
མཐས་སུ་བཟུང་བས་འཁོར་བའི་སྡུག་བསྔལ་དུ་མ་ཞིག་མྱོང་བར་གྱུར་ནས་དོན་
ལ་ལོ་བཞིའི་ཡུན་ལ་ཉི་མའི་གྲིབ་ཚོད་སོར་བཞི་ལས་མ་སོང་བའི་དཔེས་བདེན་པ་
མ་ཡིན་པ་ཚད་མས་སྒྲུབ་ཅིང་དེ་ལྟར་ཆོས་རྣམས་བདེན་མེད་སྒྱུ་མ་ལྟ་བུའི་གནས་
ལུགས་ཟབ་མོའི་དོན་གྱི་ཉམས་ལེན་ཤེས་པར་བྱ་དགོས་སོ་ཞེས་པའི་དོན་ནོ། །
ཕོ་མོ་མཐོང་བའི་རྣམ་པའམ། །ཞེས་པ་ནི། དེ་ཡང་སྔོན་བཅོམ་ལྡན་
འདས་མཉན་ཡོད་ན་མགོན་མེད་ཟས་སྦྱིན་གྱི་ཀུན་དགའ་ར་བར་བཞུགས་པའི་
ཚེ་བུད་མེད་སྒོམ་དགའ་མོ་ཞེས་པ་བསླབ་པ་ལས་བབ་ནས་དགེ་སློང་འདི་རྣམས་
ཀྱི་ལྟུང་གཟེད་དང་ཆོས་གོས་བདག་གིས་ཐོབ་བོ་སྙམ་སྟེ་དེ་དག་ལ་སྨྲས་པ། ཁྱེད་
རྣམས་རིགས་ཆེ་ཞིང་ལོངས་སྤྱོད་དང་ལྡན་པས་རབ་ཏུ་བྱུང་ཞིང་སངས་རྒྱས་ཀྱི་
བསླབ་པ་ལ་གནས་པར་བྱེད་པ་ལས་ཁྱིམ་བདག་བཟང་པོ་དང་ལྷན་ཅིག་ཏུ་་་་་
འདུག་སྟེ་སྦྱིན་པ་བཏང་ན་བསོད་ནམས་ལྷག་པར་ཆེ་ཞིང་དགའ་བར་འགྱུར།
ཞེས་སྨྲས་པས། རབ་ཏུ་བྱུང་བ་དེ་དག་མ་མོས་ཏེ་སྒོམ་དགའ་མོའི་བསླབ་བྱ་ལ་མ་
748



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
ཉན་པར་དགེ་སློང་མ་ཨུཏྤལ་གྱི་མདོག་ལ་ཆོས་ཞུ་ཞིང་བསླབ་པ་ལ་གནས་པར་་་་
བྱས་སོ། །དེའི་ཚེ་ཨུཏྤལ་ལས་སྨྲས་པ། འདོད་ཆགས་ནི་མེ་དང་འདྲ་སྟེ་ཐམས་
ཅད་འཚིག་ཅིང་སྲེག་པར་བྱེད་ལ་ཁྱིམ་ན་གནས་པ་རྣམས་ནི་དེ་ལྟར་རྒྱུན་མི་་་་་
འཆད་པའི་སྡུག་བསྔལ་འབའ་ཞིག་མྱོང་བར་འགྱུར་རོ། །དེ་ཡང་ཁོ་མོ་ཅན་ཡང་
རིགས་བཟང་ཞིང་ལོངས་སྤྱོད་དང་ལྡན་པའི་རིགས་ཅན་ཞིག་ཡིན་ཏེ། སྔོན་ཁོ་
མོ་ཕ་མས་ཁྱིམ་ཐབ་ལ་བཏང་ནས་བུ་གཅིག་ཀྱང་ཡོད་པ་ལས། དུས་ནམ་ཞིག་
གི་ཚེ་གྱོས་སྨྱུག་གཉིས་ཀ་ལྷན་ཅིག་ཏུ་ཤི་བས་ཁྱིམ་དེར་མི་གཙང་བ་ཕོག་པ་ལ་་་་
བརྟེན་ནས་བུ་ཚ་སྐྱེ་རྒྱུ་ཞིག་ཡོད་པ་དེ་བཙའ་བའི་ཕྱིར་མཛའ་བོ་ཁྱིམ་བདག་བུ་་
དང་བཅས་ཕ་མའི་སར་ཕྱིན་པས། ལུས་ངལ་ཞིང་ཐང་ཆད་པར་གྱུར་པ་དང་
ལམ་བར་ན་ཤིང་སྡོང་བོ་ཞིག་ཡོད་པའི་དྲུང་དུ་ཉལ་ནས་བསྡད་པས་ནམ་ཕྱེད་ཙ་
ན་བུ་གཅིག་སྐྱེས་སོ། །བུ་ཆེ་བ་དང་ཁྱིམ་བདག་གཉིས་ཀྱང་ལོགས་ཤིག་ན་ཉལ་
ནས་ཡོད་པ་ལས་ཕ་དེ་སྦྲུལ་གྱིས་བསད་དོ། །དེ་ཁོ་མོས་ཚོར་བས་སྡུག་བསྔལ་
ཞིང་བརྒྱལ་བར་གྱུར་ཏོ། །དེའི་ཚེ་བུ་ཆེ་བ་དེས་ཕ་སྦྲུལ་ཀྱིས་བསད་པ་མཐོང་
བས་འཇིགས་ཤིང་དངངས་པའི་སྐད་ངན་བཏོན་པ་ཁོ་མོས་ཐོས་པས་དྲན་པ་་་་
རྙེད་ཅིང་།དེ་ནས་བུ་ཆེ་བ་དེ་རྒྱབ་ཏུ་ཁུར། ཆུང་བ་དེ་པང་དུ་ཁྱེར་ནས་ཕྱིན་ཕྱིན་
པས། ལམ་བར་ན་ཆུ་ཆེན་པོ་ཞིག་འདུག་པས་བུ་གཉིས་པོ་དེ་དུས་མཉམ་དུ་མ་
ཐེག་པར་སྔ་སོར་བུ་ཆེ་བ་དེ་བཞག་ནས་ཆུང་བ་དེ་ཆུ་བོའི་ཕ་ཁར་བསྐྱལ། དེའི་
རྗེས་སུ་བུ་ཆེ་བ་དེ་ལེན་དུ་ཕྱིན་པས་བུ་དེས་མ་ཆུ་ནང་དུ་ཚུར་བྱུང་བ་མཐོང་བ་་
དང་དགའ་ཚོར་གྱིས་མའི་རྩེར་མཆོངས་ནས་འོང་བས་བུ་དེ་ཆུས་ཁྱེར་ཏེ་མས་་་
749



སྡེ་ཚན་གསུམ་པ། ཟུར་བཀོད་ཀྱི་སྐོར།
འཛིན་པར་བརྩམས་ཀྱང་མ་ཟིན་པར་ཆས་ཁྱེར་རོ། །དེ་ནས་བུ་ཆུང་བ་དེའི་
རྩར་ཕར་ལོག་ཕྱིན་པས། བུ་ཆུང་བ་དེ་ཡང་ཅེ་སྤྱང་གིས་ཟོས་ནས་མི་འདུག་
པས་སྡུག་བསྔལ་བཟོད་གླགས་མེད་པར་གྱུར་ཏོ། །དེ་ནས་སེམས་མ་བདེ་བའི་
ངང་ནས་ལམ་དུ་ཞུགས་ཕྱིན་པས་ལམ་བར་ཞིག་ཏུ་ཕ་མའི་ཁྱིམ་མཚེས་ཀྱི་མི་ཞིག་
དང་འཕྲད་དེ་ལོ་རྒྱུས་ཞིབ་ཏུ་དྲིས་པས། ཁྱོད་ཀྱི་ཕ་མའི་ཁྱིམ་ལ་མེ་ཤོར་ནས་མི་
ནོར་ཐམས་ཅད་འཚིག་ནས་མེད་དོ་ཟེར་བས། ཉིན་ཞག་ཕྲུགས་གཅིག་གི་བར་
ལ་དེ་ལྟ་བུའི་སྡུག་བསྔལ་གྱིས་བརྒྱལ་ཐེངས་ལན་བཞི་བྱུང་བ་ཡིན་ནོ། །
གཞན་ཡང་སྔོན་གྱི་དུས་ཤིག་ན། ཀུན་ཏུ་རྒྱུ་ཞིག་དང་ཁོ་མོ་ཁྱིམ་ཐབ་
བྱས་ནས་ལོངས་སྤྱོད་འབྱོར་བ་ཕུན་སུམ་ཚོགས་ཤིང་སྐྱིད་པོར་ཡོད་པ་ལས་ཁྱིམ་
བདག་དེ་ཁྱིམ་མཚེས་ཤིག་གིས་ཆང་འཐུང་ལ་བོས་པའི་ཤུལ་དུ་ཁྱིམ་བདག་མ་ལ་
བུ་ཞིག་བཙའ་བའི་དུས་ལ་བབ་པས་སྒོ་བསྡམས་ནས་བུ་ཚ་སྐྱེ་གིན་ཡོད་ཙ་ན།
ཁྱིམ་བདག་དེ་ཆང་གིས་བཟི་ནས་ཡོང་སྟེ་སྒོ་དྲག་ཏུ་བརྡུང་བྱུང་བ་ལས། ཁོ་མོ་
ནི་བུ་ཚ་བཙའ་བ་དང་འགྲིག་པ་དང་ནང་ན་མི་གཞན་ནི་མེད་པས་སྒོ་ཡུད་ཙམ་
ཞིག་མ་ཕྱེ་བས་སྒོ་བཅག་སྟེ་ནང་དུ་སླེབས་བྱུང་བ་དང་ཁོ་མོར་བརྡུངས། བུ་ཚ་
དེ་བསད། བུ་ཚའི་ཤ་དེ་མར་ལ་བཙོས་ནས་དབང་མེད་དུ་ཁོ་མོ་ལ་བྱིན་ནས་ཟ་
དགོས་པ་བྱུང་ངོ༌ །དེ་ནས་ཁྱིམ་བདག་དེས་ཁོ་མོ་གནས་དེ་ནས་ཕྱུང་སྟེ་ཕྱིན་
ཕྱིན་པ་དང་ཡང་ཡུལ་འཁོར་ཞིག་ཏུ་སླེབས་པས་ཁྱིམ་བདག་བུད་མེད་ཤི་བ་ཞིག་
དང་འཕྲད་ནས་དེའི་ཆུང་མ་བྱས་ཏེ་བསྡད་པས་རིང་པོར་མ་ལོན་པར་ཁྱིམ་་་་་
བདག་དེ་ཤི་ནས་ཁོ་མོ་ཁྱིམ་བདག་གི་རོ་དང་ལྷན་ཅིག་ཏུ་དུར་དུ་བཅུག་གོ །
750



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
དེའི་ཚེ་དུར་རྐུན་པ་ཞིག་འོང་ནས་དུར་དེ་བྲུས་པས་རོ་དང་ཁོ་མོ་གཉིས་ཐོན་་་་
པས་བདག་གཟུགས་བྱད་ལེགས་པ་དང་བཞིན་མཛེས་པ་ལ་བལྟས་ནས་དུར་རྐུན་
པས་ཆུང་མ་ལ་བཅོལ་ལོ། །དེ་ནས་དུར་རྐུན་པ་དེ་ཡང་ཡུན་རིང་པོ་མ་ལོན་པར་
རྒྱལ་པོས་ཆད་པ་བཅད་ནས་བསད་པས། ཡང་དུར་རྐུན་པའི་རོ་དང་ཁོ་མོ་ལྷན་
ཅིག་ཏུ་དུར་དུ་བཅུག་གོ །དེ་ནས་ཞག་གསུམ་སོང་བ་དང་ཅེ་སྤྱང་ཞིག་གིས་
དུར་དེ་བྲུས་པས་ཁོ་མོ་ཐོན་ཏེ་དེ་ནས་ཁོ་མོའི་བསམ་པ་ལ་བདག་འདི་ཙམ་གྱི་་་
སྡུག་བསྔལ་མྱོང་བའི་རྒྱུ་མཚན་དེ་བདག་གིས་ལས་ངན་པ་ཅི་འདྲ་ཞིག་བྱས་པའི་
ལན་པ་ཡིན་ནམ་སྙམ་ནས་ཐམས་ཅད་མཁྱེན་པ་ཐུབ་པའི་དབང་པོའི་དྲུང་དུ་རྒྱུ་
མཚན་རྣམས་ཞུས་ཤིང་དམ་པའི་ཆོས་བྱའོ་སྙམ་སྟེ་སྟོན་པ་སངས་རྒྱས་ཀྱི་དྲུང་དུ་
ཕྱིན་པས། བདག་ལ་གོས་མེད་པས་ལུས་གཅེར་བུར་སོང་བ་དང་ངོ་ཚ་སྟེ་ལག་
པ་ནུ་མ་གཉིས་ལ་བཀབ་ཅིང་པུས་མོ་བཙུགས་ཏེ་ས་ལ་འདུག་པས། སངས་རྒྱས་
ཀྱིས་ཁོ་མོ་འདུལ་བའི་དུས་ལ་བབ་པར་མཁྱེན་ནས་ཀུན་དགའ་བོ་བུད་མེད་འདི་
ལ་གོས་ཤིག་བཀོན་པར་གྱིས་ཤིག་ཅེས་གསུངས་སོ། །དེ་ནས་ཁོ་མོས་དེ་གྱོན་
ནས་བཅོམ་ལྡན་འདས་ལ་དད་ཅིང་གུས་པའི་སྒོ་ནས་ཕྱག་བཙལ་ཏེ་རབ་ཏུ་བྱུང་
བར་ཞུས་པས་གནང་ཞིང་། ཁོ་མོ་རབ་ཏུ་བྱུང་སྟེ་སྐྱེ་དགུའི་བདག་མོ་ལ་གཏད་
དེ་ཁོ་མོ་ལ་བཅོམ་ལྡན་འདས་ཀྱིས་བདེན་བཞིའི་ཆོས་ཀྱི་འཁོར་ལོ་སྐོར་བར་་་་་་་
མཛད་ནས་བརྩོན་འགྲུས་ཀྱིས་བསྒོམས་པས་དགྲ་བཅོམ་པའི་འབྲས་བུ་ཐོབ་སྟེ་་
དུས་གསུམ་གསལ་ལེར་རྟོགས་པ་ཡིན་ཞེས་གསུངས་པས་དགེ་སློང་མ་དེ་དག་་་་་
གིས་སྨྲས་པ། ཁྱེད་ཀྱིས་དེ་ལྟ་བུའི་སྡུག་བསྔལ་མྱོང་དགོས་པའི་རྒྱུ་མཚན་རྣམས་
751



སྡེ་ཚན་གསུམ་པ། ཟུར་བཀོད་ཀྱི་སྐོར།
ཅི་ལགས་ཞེས་དྲིས་པས། ཨུཏྤལ་གྱིས་སྨྲས་པ། ཉོན་ཅིག སྔོན་འདས་པའི་
དུས་ན་ཁྱིམ་བདག་ཅིག་ལ་ཆུང་མ་གཉིས་ཡོད་པའི་ཆེན་མ་དེ་ལ་བུ་མེད་ཅིང་། །
ཆུན་མ་ལ་བུ་གཅིག་སྐྱེས་སོ། །དེའི་ཚེ་ཁྱིམ་བདག་དེ་ཆུན་མ་ལ་བྱམས་པར་གྱུར་
པས་ཆེན་མས་ཕྲག་དོག་གིས་ཆུན་མའི་བུ་དེའི་མཚོག་མར་ཁབ་བཙུགས་ཏེ་རྨ་མི་
མངོན་པར་བྱས་ནས་བསད་པ་དང་ཆུན་མས་བུ་བསད་པ་དེ་ཤེས་ནས་ཆེན་མ་་་
ཁྱོད་ཀྱིས་ངའི་བུ་བསད་དོ་ཞེས་རྒོལ་བས་ཆེན་མ་ན་རེ། ངས་ཁྱོད་ཀྱི་བུ་བསད་
ན་སྐྱེ་བ་ཐམས་ཅད་དུ་ཁྱོ་བོ་སྦྲུལ་གྱིས་གསོད་པར་གྱུར་ཅིག བུ་བྱུང་ན་ཆུས་
འཁྱེར་བ་དང་ཅེ་སྤྱང་གིས་ཟ་བར་ཤོག་ཅིག རང་གི་བུའི་ཤ་རང་གིས་ཟ་བར་
ཤོག་ཅིག དུར་དུ་གསོན་པོར་འཇུག་པར་ཤོག་ཅིག ཕ་ཁྱིམ་ལ་མེ་འཚོར་བར་
ཤོག་ཅིག་ཅེས་སྨོན་ལམ་བཏབ་ནས་མནའ་བོར་བའི་མི་དགེ་བའི་ལས་ཀྱི་འབྲས་
བུ་རྣམ་པར་སྨིན་པར་བརྟེན་ནས་སྡུག་བསྔལ་དེ་དག་བྱུང་བ་ཡིན་ཅིང་། དེའི་
དུས་ཀྱི་ཆེན་མ་ནི་ཁོ་མོ་ཡིན་ལ་མི་དགེ་བའི་ལས་དེ་དག་གིས་སྐྱེ་བ་འདིར་མ་ཟད་
སྐྱེ་བ་ལྔ་བརྒྱའི་བར་དུ་བདག་གིས་སྡུག་བསྔལ་དཔག་ཏུ་མེད་པ་མྱོང་བ་ཡིན་ནོ་
ཞེས་གསུངས་སོ། །ཡང་དགེ་སློང་མ་དག་གིས་སྨྲས་པ། འོ་ན་ཁྱོད་ཀྱིས་བསོད་
ནམས་ཅི་བྱས་པས་དགྲ་བཅོམ་པའི་འབྲས་བུ་ཐོབ་པར་གྱུར་ལགས་ཞེས་དྲིས་་་་་
པས། ཡང་སྨྲས་པ། སྔོན་འདས་པའི་དུས་ན་ཁོ་མོ་ཁྱིམ་བདག་ཅིག་གི་ཆུང་
མར་ཡོད་པའི་ཚེ་རང་སངས་རྒྱས་མང་པོ་བསོད་སྙོམས་ལ་བྱོན་པ་དང་དེ་ལ་ཁོ་་
མོས་བསོད་སྙོམས་བཟང་པོ་ཕུལ་ཏེ་དགེ་བའི་རྩ་བ་འདི་ལ་བརྟེན་ནས་མ་འོངས་
པའི་དུས་ཀྱང་དགྲ་བཅོམ་པའི་འབྲས་བུ་ཐོབ་པར་གྱུར་ཅིག་ཅེས་སྨོན་ལམ་་་་་་
752



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
བཏབ་པའི་མཐུ་ལ་བརྟེན་ནས་ད་ལྟ་སངས་རྒྱས་དང་མཇལ་ཏེ་ཁོ་མོ་དགྲ་བཅོམ་
པའི་གོ་འཕང་ཐོབ་པར་གྱུར་ན་ཡང་། ལས་ཀྱི་ལྷག་མ་ཞིག་གིས་ད་ལྟ་བདག་ལ་
ལྕགས་ཀྱི་ཐུར་མའི་ཐུར་རྩིས་སྤྱི་བོ་ནས་རྐང་མཐིལ་གྱི་བར་དུ་འབིགས་པར་སྙམ་
བྱེད་པའི་མི་བདེ་བ་ཡོད་དོ། །ཞེས་སྨྲས་པས། དགེ་སློང་མ་རྣམས་ལས་འབྲས་
ལ་ཡིད་ཆེས་ཤིང་འཁོར་བ་ལས་བློ་ལོག་སྟེ་བསྒོམས་པ་ལས་དགྲ་བཅོམ་པ་ཐོབ་པ་
ལྟ་བུའོ། །
མཁའ་འགྲོ་མ་ཡི་རྫུ་འཕྲུལ་བཞིན། །ཞེས་པའི་དོན་ནི། ཡུལ་གྲུ་ཞིག་ན་
ཁྱིམ་བདག་ཅིག་ཡོད་པའི་ཆུང་མ་དེ་མཁའ་འགྲོ་མ་ཡིན་པས་དེའི་ཁང་པར་ཁྱིམ་
བདག་དེའི་གྲོགས་པོ་གཅིག་འོང་བ་དང་བུད་མེད་དེས་གྲོགས་པོ་དེ་ཡོང་མ་ཐག་
ཏུ་ཞིང་ལ་ཆུ་དྲངས་སོན་བཏབ་སྟེ་རྨོས་པས་མྱུ་གུ་ཐོན་འབྲས་བུ་སྨིན་ཅིང་བརྔས།
གཡུལ་ལས་དང་རྔོ་ཐག་བྱས་ནས་ཟན་གཡོས་ཏེ་མི་དེ་ལ་བྱིན་ནས་མི་དེས་ཟན་་་
ཟོས་མ་ཐག་ཏུ་ཁོ་ལ་བེར་ཀ་ཞིག་བརྒྱབ་ནས་ཙག་ཟེར་བ་བྱས་པས་མི་དེ་བོང་་་
བུར་སོང་སྟེ་ལས་ལ་བཀོལ། ཡང་མི་གཅིག་བྱུང་བ་དང་མི་དེ་བོང་བུར་གཏོང་
དགོས་སྙམ་ནས་མི་དེ་ལ་སྟེར་རྒྱུའི་ཟས་རྣམས་སྔ་མ་ལྟར་ལོགས་སུ་གཡོས། མོ་
རང་བཟའ་རྒྱུའི་ཟས་ལོགས་གཞན་ཞིག་ཏུ་གཡོས་པས་མི་དེ་ཡིད་མ་ཆེས་པར་་་
ཟས་དེ་གཉིས་མོ་མེད་པའི་བར་ཞིག་ལ་གོང་འོག་བརྗེས་ནས་བཞག་པས། ཁོ་ལ་
སྦྱིན་རྒྱུའི་ཟས་དེ་དང་མོ་རང་གིས་བཟའ་རྒྱུ་དེ་གཉིས་ནོར་ནས་བཟས་ཏེ་མོ་རང་
གིས་ཟོས་ཟིན་པ་དང་མོས་དབྱུག་པ་ཞིག་ཁྱེར་ཏེ་ཁོ་ལ་ཙག་ཟེར་ཏེ་བརྒྱབ་པས་
ཁོ་ལ་ཅང་མ་བྱུང་། དེ་ནས་ཁོས་མོའི་ལག་པའི་དབྱུག་པ་དེ་འཕྲོགས་ནས་མོ་
753



སྡེ་ཚན་གསུམ་པ། ཟུར་བཀོད་ཀྱི་སྐོར།
རང་ལ་བརྒྱབ་སྟེ་ཁྱེད་རང་ཙག་བྱས་པས་མོ་བོང་བུར་སོང་བ་དང་བོང་བུ་དེ་་་་
ཁོས་དེད་ནས་ཕྱིན་པའི་ལམ་བར་ཞིག་ན་མོ་རང་གི་སྐྱེས་པ་དེ་དང་ཕྲད་པས་་་་་
མོས་ངོ་ཤེས་ཏེ་ཧོང་ཧོང་ཧོ་བྱས་པས་ཁོས་ཀྱང་མོ་ངོ་ཤེས་པས་མི་དེའི་ལག་གི་་་་
བོང་བུ་དེ་བསླུས། སླར་ནང་དུ་ལོག་སྟེ་དེ་ནས་རྫུ་འཕྲུལ་བཤིག་པ་ལྟ་བུའོ། །
བྷི་ར་ལི་བའི་དཀའ་ཐུབ་བཞིན། །ཞེས་པའི་དོན་ནི། སྔོན་གྱི་དུས་སུ་ཡུལ་
བྷི་ར་ལི་ཞེས་བྱ་བ་ན་སྔགས་པ་དཀའ་ཐུབ་ལ་གནས་པ་ཞིག་ལ་དྲོན་མོ་ཞིག་ཡོད་
དེ་བྲན་མོས་ལས་དང་རྣམ་པ་ཅི་ཡང་མ་བྱས་རུང་སྔགས་པས་དེའི་དུས་སུ་རྣམ་
པ་ཐམས་ཅད་པར་བརྡུང་བ་དང་འཐབ་པ་ཁོ་ན་བྱས་པས། བྲན་མོ་དེས་མ་
བཟོད་པར་རབ་ཏུ་བྱུང་བར་བྲོས་པས་ཡུལ་དེའི་མི་ཐམས་ཅད་ཀྱིས་སྔགས་པ་དེ་
དཀའ་ཐུབ་ལ་གནས་པ་སོགས་བཟང་པོའི་ཚུལ་བཟུང་ནའང་སེམས་མ་དུལ་ཞིང་
ཤེས་རྒྱུད་ངན་པའི་སྡིག་ཅན་མ་རུང་བའོ་ཞེས་སྔགས་པ་ལ་སྨད་པ་ལྟ་བུའོ། །
གཞན་ཡང་སྡིག་པའི་གྲོགས་པོའི་མཚན་ཉིད་ཀྱང་རྣམ་པ་གསུམ་སྟེ་ཐབས་
དུ་མས་བྱ་བ་ངན་པ་ལ་སྤྱོད་ཅིང་མི་དགེ་བའི་དོན་ཁོ་ན་ལྷུར་ལེན་པ་དང་།
གཞན་ཡང་བག་མེད་པའི་སྤྱོད་པ་ལ་སྦྱོར་བར་བྱེད་པ་དང་། ཡོན་ཏན་མེད་པ་
དང་ལམ་ལོག་པ་ལ་སྦྱོར་བར་བྱེད་པའི་རིགས་རྣམས་ཀྱི་མི་དག་ནི་བླ་མའམ།
རྗེ་དཔོན་ནམ། གཉེན་འབྲེལ་ལམ། གྲོགས་པོ་ལ་སོགས་པ་གང་ཡིན་ཀྱང་སྤང་
བར་རིགས་ཏེ། རང་ཉིད་མཐོ་སར་མི་སྟེར་ཞིང་འཕུང་བར་བྱེད་པའི་ཕྱིར་རོ། །
དེ་ཡང་། འདི་སྐད་དུ། ངན་རྣམས་ཤེས་རབ་འདོད་པའི་ཕྱིར། །འཕུང་བར་
འགྱུར་བ་ཁོ་ནར་འོང་། །ཆུ་བོས་རྨང་ནས་ཟོས་པ་ལྟར། །ལྗོན་ཤིང་སྐྱེས་ཀྱང་
754



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
འགྱེལ་བར་འགྱུར། །ཞེས་གསུངས་པ་ལྟ་བུའོ། །
ཤུ་མ་རི་ཡི་མི་སྡུག་བཞིན། །ཞེས་པ་སྐབས་འདིར་དོན་དུ་མ་ལ་འཇུག་སྟེ།
དེ་ཡང་སྔོན་གྱི་དུས་སུ་མི་འཁྱམ་པོ་ཞིག་རྒྱ་མཚོའི་གླིང་ནས་ཕར་ཕྱིན་པས་
བུད་མེད་མཛེས་མ་ཞིག་དང་འཕྲད་ནས་བུད་མེད་དེ་ལ་བཟའ་བཏུང་བསླངས་་
པས་བུད་མེད་དེས་མི་དེ་ཁང་པ་ཞིག་ཏུ་ཁྲིད་ནས་ཕྱིན་པར་ཁང་པ་དེའི་ནང་ན་
རིན་པོ་ཆེའི་ཁྲི་གཅིག་གི་སྟེང་ན་མི་བཞི་ལྕགས་ཐག་གིས་སྐེ་སྦྲེལ་ཏེ་འདུག་གོ །
དེ་ནས་མི་འཁྱམ་པོ་དེ་ལ་བུད་མེད་དེས་བཟའ་བཏུང་གྱ་ནོམ་པ་བྱིན་ཏེ་སྨྲས་པ།
བཟའ་བཏུང་འདི་དག་ཁྱོད་རང་གཅིག་པུས་ལོངས་སྤྱོད་ཅིག མི་འདི་རྣམས་
ཀྱིས་བཟའ་བཏུང་བསླང་ཟེར་བྱུང་ན་ནམ་ཡང་མ་སྦྱིན་ཅིག་ཟེར་ནས་ཁང་པའི་
སྒོར་ཐོན་ནས་ཕྱིན་སོང་། དེ་ནས་ཁོས་ཟོས་པ་དང་མི་དེ་རྣམས་ན་རེ། ངེད་
ཅག་བཞི་པོ་ལ་ཡང་ཅུང་ཟད་རེ་སྦྱིན་དང་ཟེར་བས་མི་དེས་སེམས་ཀྱིས་མ་བཟོད་
པར་བྱིན་པས་དེ་གིས་ཟས་ཟ་དགོས་སོ་བསམས། ཟས་དེ་ཁ་ནང་དུ་སླེབས་པ་
དང་། གཅིག་གི་ཁར་ཟས་དེ་ལྕགས་ཀྱི་ཐོ་ལུམ་དུ་སོང་ནས་འགགས། གཅིག་གི་
ཁར་ཐལ་བར་སོང་ནས་སུབས། གཅིག་གི་ཁར་ཟས་དེ་ཕུབ་མར་སོང་སྟེ་འཚུབ།
གཅིག་གི་ཁར་ཟས་དེ་མེ་མར་དུ་སོང་ནས་འཚིག་ཅིང་དེ་དག་རྣམས་ལུས་འགྲེ་་་
ལོག་བྱེད་པ་དང་སྡུག་བསྔལ་མི་བཟོད་པའི་ནད་ཀྱིས་གཟེར་ནས་སྨྲེ་སྔགས་དྲག་
པོ་བཏོན་པ་དང་བུད་མེད་དེ་བྱུང་ནས་སྨྲས་པ། ད་གིན་ངས་ཁྱོད་ལ་མ་སྦྱིན་
ཅིག་ཅེས་སྨྲས་པ་མ་ཡིན་ནམ། ཁྱེད་མི་རེ་ངན། འདི་དག་སྙིང་རེ་རྗེ། ད་འདི་
རྣམས་ལ་ལྟོས་དང་ཟེར་རོ། །དེ་ནས་མི་དེས་འདི་ལྟ་བུ་ཡོང་བའི་རྒྱུ་མཚན་ཅི་
755



སྡེ་ཚན་གསུམ་པ། ཟུར་བཀོད་ཀྱི་སྐོར།
ཡིན་ཞེས་དྲིས་པས། མོ་ན་རེ། ཁྱོད་འཛམ་བུའི་གླིང་པའི་མི་རྣམས་སོམ་ཉི་
ཆེ་བས་བཤད་ཀྱང་ཡིད་ཆེས་པ་དཀའ་ཟེར། མངོན་སུམ་དུ་མཐོང་བ་འདི་ལ་ཅི་
ཕྱིར་ཡིད་མི་ཆེས་པ་སུ་ཡོད། དེ་བས་ལེགས་པར་སྨྲོས་ཤིག་ཅེས་བྱས་པས། བུད་
མེད་དེ་ན་རེ། སྔོན་གྲོང་ཁྱེར་ཞིག་ན་བདག་ཅག་བཟའ་ཚོ་ལྔ་ཡོད་པ་ལས་བུ་
གསུམ་དང་ཁྱོ་བོ་དེ་བཞི་ལས་ལ་སོང་བ་ཞིག་གི་དུས་སུ་དགྲ་བཅོམ་པ་ཞིག་སྒོ་་་
དྲུང་དུ་བསོད་སྙོམས་ལ་བྱོན་བྱུང་བས་ཁོ་མོས་བུ་ཁྱོ་རྣམས་ལ་སྟེར་རྒྱུའི་འབྲས་་་
ཆེན་བཙོས་པ་རྣམས་དེ་ལ་དྲངས་ནས་སླར་འབྲས་ཆེན་བཙོས་པའང་ཅུང་ཞིག་་
འགོར་བ་དང་བུ་ཁྱོ་རྣམས་ནང་དུ་སླེབས་མ་ཐག་མ་གྲུབ་པ་དང་ད་རུང་འབྲས་
ཆེན་མི་གྲུབ་པ་ཅི་ཡིན་ཟེར་བས། བདག་ཅག་གི་སྒོ་དྲུང་དུ་འཕགས་པ་དག་
བཅོམ་པ་ཞིག་བསོད་སྙོམས་ལ་བྱོན་པས་ཁོ་མོས་དེ་ལ་བསྙེན་བཀུར་བྱས་པ་ཡིན་
གྱིས་ཁྱེད་ཅག་རྣམས་ཀྱིས་ཀྱང་དགེ་རྩ་དེར་རྗེས་སུ་ཡི་རང་བར་གྱིས་ཤིག་ཅེས་་་
སྨྲས་པ་དང་བུ་ཁྱོ་རྣམས་ལས་ངན་པའི་དབང་གིས་འཕགས་པ་ལ་མ་རུང་ཞེ་སྡང་
སྐྱེས་ཏེ་ཁྱོ་བོ་ན་རེ། དགེ་སློང་དེའི་ཁར་འབྲས་ཆེན་དེ་ལས་ལྕགས་ཀྱི་ཐོ་ལུམ་
འབར་བ་ཞིག་ཏུ་གྱུར་ཅིག་ཟེར་རོ། །བུ་གཅིག་ན་རེ། དགེ་སློང་དེའི་ཁ་ལ་ཐལ་
བ་མི་ལུག་པ་ཟེར་རོ། །བུ་གཅིག་ན་རེ། དགེ་སློང་དེའི་ཁར་ཕུབ་མ་མི་ལུག་པ་
ཟེར་རོ། །བུ་གཅིག་ན་རེ། དགེ་སློང་དེའི་ཁ་ནང་ལ་མེ་སྟག་མི་ལུག་པ་ཟེར་བས་
ཁོ་མོ་ཡིད་ཕམ་ཞིང་བུ་ཁྱོ་དེ་རྣམས་ལ་ཚིག་པ་ཟོས་ཏེ་ཁྱེད་ཅག་རྣམས་ཀྱིས་་་་་་་
འཕགས་པ་ལ་དེ་ལྟ་བུའི་ལོག་ལྟའི་ངན་སྨྲས་བགྱིས་པས་མི་དགེ་བའི་ལས་འབྲས་
ཤིག་སྨིན་ངེས་པས། དེ་ལྟར་བདག་གི་དགེ་བའི་འབྲས་བུ་དང་ཁྱེད་རྣམས་ཀྱི་
756



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
སྡིག་པའི་འབྲས་བུ་གནས་གཅིག་ཏུ་འབྱུང་བར་གྱུར་ཅིག དེ་ལྟར་བྱུང་བའི་
གྲུབ་འབྲས་རྣམས་ཀྱང་མངོན་དུ་མཐོང་བར་ཤོག་ཅིག་ཅེས་དམོད་བོར་ཞིང་སྨོན་
ལམ་བཏབ་པའི་མཐུ་ལ་བརྟེན་ནས་བདག་ནི་རྒྱལ་ཆེན་རིགས་ཀྱི་ལྷར་སྐྱེས། བུ་
ཁྱོ་བཞི་པོ་ཡི་དྭགས་སུ་སྐྱེས་ནས་ད་ལྟ་གནས་དང་དུས་གཅིག་པར་འདི་རྣམས་ཀྱི་
ལས་འབྲས་དང་རྣམ་སྨིན་མངོན་སུམ་དུ་མཐོང་བ་འདི་ཡིན་ནོ། །བུ་ཁྱོ་རྣམས་
ཀྱིས་འཕགས་པ་ལ་དེ་ལྟ་བུའི་བསྐུར་བ་མ་བཏབ་ན་སུམ་ཅུ་རྩ་གསུམ་པའི་ལྷར་་
སྐྱེ་རྒྱུ་ཡིན་ཞེས་ཟེར་རོ། །
ཡང་ཤུ་མ་རི་ཞེས་པ་ནི། སྔོན་ཡུལ་ཞིག་ན་བུད་མེད་ཐུ་བ་ངན་པ་སེར་སྣ་
ཆེ་བ་སྦྱིན་པ་ཡེ་མི་གཏོང་བ་ཞིག་ཡོད་པ་ལས། ནམ་ཞིག་བུད་མེད་དེའི་སྒོ་དྲུང་
དུ་རང་སངས་རྒྱས་བགྲེས་པོ་ཞིག་བསོད་སྙོམས་ལ་བྱོན་པས། མོས་བསོད་
སྙོམས་མི་འབུལ་པའི་སྟེང་དུ་རང་སངས་རྒྱས་ལ་ངན་སྨྲས་ཀྱིས་བསྐུར་བ་འདི་་་
ལྟར་བཏབ་བོ། །ཁྱོད་ཀྱི་ཁ་ནི་ཁྱི་རྒན་འདྲ། །སྐྲ་ནི་རྟའི་རྔ་མ་འདྲ། །ཁྱོད་འདྲ་
སྦྱིན་པའི་གནས་མ་ཡིན། །ཞེས་བརྗོད་པས། བུད་མེད་དེ་ཚེ་རབས་དུ་མ་ཞིག་
ཏུ་ཡི་དྭགས་ཤུ་མ་ར་ཞེས་བྱ་བའི་གྲོང་ཁྱེར་དེའི་སྐྱུགས་པ་དང་མི་གཙང་བ་ཟ་་་་
བའི་ཡི་དྭགས་སུ་སྐྱེས་ནས་ཐམས་ཅད་ཀྱིས་མང་པོ་མཐོང་བར་གྱུར་ཏོ། །དེས་
ན་སྐྱེ་འགྲོ་ཐམས་ཅད་ཀྱིས་ངག་གུས་པ་དང་བའི་སྒོ་ནས་སྦྱིན་པ་ཐོངས་ཤིག་ཅེས་
པའི་དོན་ནོ། །
གཞན་ཡང་གྲོང་ཁྱེར་ཤུ་མ་ཞེས་བྱ་བ་ན་ཁྱིམ་བདག་ཅིག་ལ་ཆུང་མ་ཤིན་ཏུ་
མི་སྡུག་པ་གཏུམ་མོ་ཞིག་ཡོད་པ་ལས། ནམ་ཞིག་དེའི་སྒོ་དྲུང་དུ་འཕགས་པ་
757



སྡེ་ཚན་གསུམ་པ། ཟུར་བཀོད་ཀྱི་སྐོར།
འཆར་ཀ་བྱོན་ཏེ་བསོད་སྙོམས་བསླངས་པས་ཆུང་མ་དེས་བསོད་སྙོམས་མི་སྟེར་་
ཟེར་བ་དང་འཕགས་པ་འཆར་ཀས་འཕགས་པ་རང་གི་ལུས་དུམ་བུར་མཛད་་་་
ནས་མོའི་ཁང་པའི་ཕྱི་ལ་བཀྲམ་པས། མི་སྐྲག་ནས་རྒྱལ་པོའི་ཆད་པའམ། རབ་
བྱུང་གི་དམག་འོང་ངོ་སྙམ་ནས་མ་ལ་འུ་ས་ལ་སྦོས་ཤིག་ཟེར་ཅིང་མོ་རང་གཡོག་
མོ་དང་བཅས་པ་ཡང་ས་ལ་སྦས་ཀྱང་ཡར་ལ་དོན་བྱུང་སྟེ་མཇུག་ཏུ་འགུལ་བ་་་་་
ཙམ་མ་ནུས་པ་ལས་བྱིན་རླབས་དང་རྫུ་འཕྲུལ་གྱི་ནུས་མཐུར་ཤེས་ཏེ་དད་ཅིང་་
གུས་པའི་སྒོ་ནས་སླར་འཕགས་པ་རང་ལ་བཞེངས་པར་གསོལ་བ་བཏབ་པས་་་་་
འཕགས་པ་བཞེངས་ཤིང་། བསོད་སྙོམས་ཕུལ་ནས་མཆོག་ཏུ་མོས་པར་གྱུར་ཏོ། །
ཞེས་བུད་མེད་གཏུམ་མོ་དེ་བཏུལ་བ་ལྟ་བུའོ། །
དཔེར་ན་གཞོན་ནུ་ཝ་དང་འདྲ། །ཞེས་པའི་དོན་ནི། གཞོན་ནུ་ཝས་ནི་
འགྲན་སེམས་དང་ཕྲག་དོག་བྱས་པས་འཕུང་བའི་དོན་ཡིན་ནོ། །ཝ་སྐྱེས་རྒྱལ་
པོར་བསྐོས་པ་ལྟ་བུའོ། །
དོན་གསུམ་པ་མཇུག་དགེ་བ་བསྔོ་བའི་ཚིག་ནི། འདི་ལྟར་སྐྱེ་བོ་རྣམས་
ཀྱིས་བསྟན་བཅོས་འདིའི་ཕྱིར་བསླབས་པ་ལ་བརྟེན་ནས་གནས་སྐབས་སྡིག་སྤོང་
དགེ་བ་སྒྲུབ་པ་སོགས་རྒྱུས་ཀྱི་འདོར་ལེན་ཚུལ་བཞིན་དུ་ཉམས་སུ་ལེན་པ་དང་་་
མཐར་ཐུག་རྣམ་མཁྱེན་སངས་རྒྱས་ཀྱི་གོ་འཕང་ཐོབ་པའི་ཆོས་ལ་འཇུག་པའི་་་་་
སྒོར་གྱུར་ཅིག བྱང་ཆུབ་སེམས་དཔའི་སྤྱོད་ལ་རིམ་གྱིས་འཇུག་པའི་ཕྱིར། །
འཕགས་པས་སྐྱེ་བོ་གསོ་བའི་ཐིགས་པ་མཛད། །དེ་ཡི་འགྲེལ་པ་ཚིག་ཉུང་དོན་
གསལ་ཞིང་། །བརྗོད་ཚུལ་ལེགས་འདི་འདུལ་བ་འཛིན་པས་མཛད། །དགེ་བ་
758



ཆོས་ཚན་སོ་གཅིག་པ། ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བའི་འགྲེལ་བ།
བསྒྲུབས་པས་བདག་སོགས་འགྲོ་བ་ཀུན། །མྱུར་དུ་འཕགས་པའི་གོ་འཕང་ཐོབ་
པར་ཤོག །
སྐྱེ་བོ་གསོ་བའི་ཐིགས་པ་ཞེས་བྱ་བའི་རྣམ་བཤད་ནོར་བུའི་རྒྱན་ཞེས་བྱ་བའི་ལེགས་་་
བཤད་རྫོགས་སོ། ། མངྒ་ལཾ། །
759



ཆོས་ཚན་སོ་གཉིས་པ།
༄༅། །བོད་ཀྱི་གནའ་རབས་རྩོམ་རིག་གི་རིགས་དང་
ལུས་ཀྱི་རྣམ་གྲངས་ལས་ལེགས་བཤད་ཅེས་པའི་
རྩོམ་ལུས་ཀྱི་རྣམ་གཞག
དང་པོ། བྱུང་བ་མདོར་བསྡུས།
ལེགས་བཤད་ཅེས་པ་ནི་རྒྱ་གར་རྩོམ་རིག་གི་ཐད་ཀའི་ཤུགས་རྐྱེན་འོག་ཏུ་་་
ས་སྐྱ་པཎ་ཆེན་གྱིས་གཏན་འབེབས་མཛད་པའི་བོད་ཀྱི་རྩོམ་རིག་གི་ལུས་ཤིག་་་་
རེད། 《བསྟན་འགྱུར》ཁྲོད་དུ་ལུགས་ཀྱི་བསྟན་བཅོས་བདུན་ཡོད་ཅིང་། དེ་དག་
ལས《 ཤེས་རབ་བརྒྱ་པ》བོད་སྐད་དུ་སྒྱུར་མཁན་གྱི་ལོ་ཙ་པ་ནི་དཔལ་བརྩེགས་་་་
དང་། 《ཤེས་རབ་སྡོང་བུ》དང《སྐྱེ་བོ་གསོ་ཐིགས》བོད་སྐད་དུ་སྒྱུར་མཁན་གྱི་ལོ་
ཙཱ་པ་ནི་ཡེ་ཤེས་སྡེ་དང་། 《ཚིགས་སུ་བཅད་པའི་མཛོད》བོད་སྐད་དུ་སྒྱུར་མཁན་
གྱི་ལོ་ཙ་པ་ནི་དཔལ་གྱི་ལྷུན་པོའི་སྡེ་རེད། ལོ་ཙཱ་པ་དེ་དག་ནི་དུས་རབས་བརྒྱུད་
པ་ནས་དགུ་པའི་བར་གྱི་མི་ཡིན་པས། གོང་གི་བསྟན་བཅོས་དེ་དག་ནི་བསྟན་པ་
སྔ་དར་སྐབས་ཀྱི་འགྱུར་དང་། རྒྱ་གར་གྱི་ལུགས་ཀྱི་བསྟན་བཅོས་བོད་ལ་དར་
བའི་ཐོག་མ་ཡིན། ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས》དང་།《ལུགས་ཀྱི་
བསྟན་བཅོས》 《ཚིགས་སུ་བཅད་པ་བརྒྱ་པ》བཅས་ནི་དུས་རབས་བཅུ་པ་ནས་
760



ཆོས་ཚན་སོ་གཉིས་པ། ལེགས་བཤད་ཅེས་པའི་རྩོམ་ལུས་ཀྱི་རྣམ་གཞག
བཅུ་གཅིག་པའི་བར་དུ་རིམ་བཞིན་ལོ་ཙཱ་པ་རིན་ཆེན་བཟང་པོ་དང༌། ཤཱཀྱ་བློ་
གྲོས། ཆོས་ཀྱི་ཤེས་རབ་གསུམ་གྱིས་བོད་ལ་བསྒྱུར་པ་ཡིན། དེ་ལྟར་བསྟན་པ་ཕྱི་
དར་གྱི་སྐབས་སུའང་མུ་མཐུད་ནས་རྒྱ་གར་གྱི་ལུགས་ཀྱི་བསྟན་བཅོས་བོད་ལ་་་་
འགྱུར་བ་ཡིན།
བསྟན་པ་སྔ་དར་གྱི་སྐབས་སུ་འགྱུར་བའི་ལུགས་ཀྱི་བསྟན་བཅོས་དག་ནི་ལོ་
ཙཱ་པ་ཆེན་པོ་ཚོས་སྐབས་དེའི་བོད་ཀྱི་བབ་ཆགས་པའི་སྨྱུག་རྩེ་སྤྱད་ནས་བསྒྱུར་པ་
ཤ་སྟག་ཡིན་པས། ད་ལྟའང་བཀླགས་པ་ཙམ་གྱིས་མཛའ་བཤེས་ལ་སླར་འཕྲད་པ་
ལྟ་བུའི་མྱོང་བ་ཞིག་སྟེར། དེ་བཞིན་ཕྱི་དར་སྐབས་སུ་འགྱུར་བ་རྣམས་ཀྱང་དེ་
དག་དང་བསྟུན་ཅི་ཐུབ་བྱས་ཡོད་པས། དུས་སྐབས་སོ་སོར་བྱུང་བའི་འགྱུར་
རྣམས་ཀྱི་རྩོམ་གཤིས་ནི་ཐོག་མཐའ་བར་གསུམ་དུ་གཅིག་འདྲ་བྱུང་ཡོད། ད་དུང་
ལོ་ཙཱ་པ་ཚོས་ལུགས་ཀྱི་བསྟན་བཅོས་རྩོམ་བསྒྱུར་གྱི་གོ་རིམ་ཁྲོད་དུ་ལྟོས་འཇོག་་་
གིས་བཤད་ན་གཏན་ཆགས་ཡིན་པའི་སྒྲིག་སྲོལ་ཞིག་ཆགས་པར་བྱས་ཡོད(འོན་་
ཀྱང་དེ་ནི་བསྟན་བཅོས་དེ་དག་གི་མ་གདན་གྱི་སྟེང་ན་ཡོད་པའི་ཐུན་མོང་གི་ཁྱད་ཆོས་་་་་
ལའང་འབྲེལ་བ་ཡོད་པ་ནི་སྨོས་མ་དགོས་པ་ཞིག་རེད)ཅིང་། དེས་ནི་བོད་ཀྱི་ལེགས་
བཤད་ཅེས་པའི་རྩོམ་ལུས་ལ་ཐོག་མའི་ས་བོན་བསྐྲུན། སྤྱིར་བཏང་དུ་ལུགས་ཀྱི་
བསྟན་བཅོས་དེ་དག་གིས་ལུགས་གཉིས་ཀྱི་བསླབ་བྱ་བརྗོད་བྱར་བྱས་ཡོད་ཅིང་།
དེའང་གཙོ་བོ་འཇིག་རྟེན་མི་ཆོས་སྐོར་ལ་བླང་དོར་བྱེད་ཚུལ་གྱིས་བརྗོད་བྱའི་་་་
ཁྲོད་དུ་གོ་གནས་གལ་ཆེན་བཟུང་ཡོད། ཚིག་གི་སྡེབ་སྦྱོར་གྱི་ཐད་ཚེག་བར་
བདུན་རེ་རྐང་པ་གཅིག་དང་། རྐང་པ་བཞི་རེ་ཤོ་ལོ་ཀ་གཅིག་ཏུ་བྱས་པ་ཤས་
ཆེ(ལུགས་ཀྱི་བསྟན་བཅོས་དེ་དག་བོད་སྐད་དུ་སྒྱུར་སྐབས་མ་གདན་གྱི་ཚིག་རྐང་གཅིག་་་
761



སྡེ་ཚན་གསུམ་པ། ཟུར་བཀོད་ཀྱི་སྐོར།
，
བོད་ཀྱི་ཚིག་རྐང་གཉིས་དང་། མ་གདན་གྱི་ཚིག་རྐང་གཉིས་བོད་ཀྱི་ཤོ་ལོ་ཀ་གཅིག་ཏུ་བྱས་
ནས་བསྒྱུར་པ་ཡིན་སྐད། ཞེ་ཧིག་ཧྲུང་གི《བསྟན་འགྱུར་ཁྲོད་ཀྱི་ལུགས་ཀྱི་བསྟན་བཅོས་
མཚམས་སྦྱོར་རགས་ཙམ་བྱེད་པ》《བོད་ལྗོངས་ཞིབ་འཇུག》 1985ལོའི་དེབ་གསུམ་པ)
དེ་དག་ལ་བལྟས་ན་གོང་གསལ་ལུགས་ཀྱི་བསྟན་བཅོས་རྣམས་ནི་བོད་ཀྱི་ལེགས་
བཤད་ཅེས་པའི་རྩོམ་ལུས་འདིའི་ཐོག་མའི་འབྱུང་ཁུངས་ཡིན་པར་ངེས་པ་རྙེད་་
ཐུབ།
ལེགས་བཤད་ཅེས་པ་དངོས་སུ་བོད་ཀྱི་རྩོམ་ལུས་ཀྱི་རྣམ་གྲངས་ཤིག་ཏུ་་་་
གཏན་ལ་འབེབས་མཁན་ནི་ས་སྐྱ་པཎྜི་ཏ་ཡིན། “འཇིག་རྟེན་གྱི་ཆོས་ལུགས་
བཟང་པོ་སྟོན་པའི་ཐབས་ཀྱིས་དམ་པའི་ཆོས་ཀྱི་ལམ་སྟོན་པ། ལེགས་པར་བཤད་
པ་རིན་པོ་ཆེའི་གཏེར་ཞེས་བྱ་བ་ཕྱི་ནང་གི་སློབ་དཔོན་རྣམས་ཀྱི་བསྟན་བཅོས་ཀྱི་
དོན་བསྡུས་པ”（《 ས་སྐྱའི་གདུང་རབས》 མི་རིགས་དཔེ་སྐྲུན་ཁང་། ཤོག་ངོས104པ)
ཞེས་དང་། “འཇིག་རྟེན་གྱི་བྱ་བ་དང་། ལུགས་ཀྱི་བསྟན་བཅོས་ལ་རབ་ཏུ་མཁས་
པར་གྱུར་ཏེ་ཙ་ན་ཀ་དང་། བ་སུ་རཀྟ་དང་། ལུགས་ཆེན་པོའི་གཏམ་རྒྱུད་ལྔ་པ་
ལ་སོགས་པ་དང་། སྐྱེ་བོ་གསོ་བ་ལ་སོགས་པ་མང་དུ་རྗེ་བཙུན་རིན་པོ་ཆེ་ལས་
གསན་ཅིང་བྱང་བར་མཛད་དོ། །དུས་ཕྱིས་ལེགས་པར་བཤད་པའི་གཏེར་ཞེས་
འཇིག་རྟེན་གྱི་བྱ་བ་དང་ཆོས་ལུགས་བསྒྲུབ་པའང་མཛད་དོ། །”（《 ས་སྐྱ་བཀའ་
འབུམ • ན་དུམ • ས་སྐྱ་པཎྜི་ཏའི་རྣམ་ཐར》སྡེ་དགེའི་ཤིང་པར། ཤོག་ངོས279པ)ཞེས་
སོགས་ཟིན་བྲིས་ཡོད་པ་ལྟར་ཁོང་གིས་རྒྱ་གར་གྱི་ལུགས་ཀྱི་བསྟན་བཅོས་ལ་དཔེ་
བལྟས་ནས་དུས་རབས་བཅུ་གསུམ་པའི་ནང་ལ《ལེགས་པར་བཤད་པ་རིན་པོ་་་་
ཆེའི་གཏེར》ཞེས་འཛམ་གླིང་ན་སྙན་གྲགས་ལྡིར་བའི་བསྟན་བཅོས་དེ་མཛད།
762



ཆོས་ཚན་སོ་གཉིས་པ། ལེགས་བཤད་ཅེས་པའི་རྩོམ་ལུས་ཀྱི་རྣམ་གཞག
-
-
-
--
བསྟན་བཅོས་དེའི་ནང་དུ་ཁོང་གིས་རྒྱ་གར་གྱི་ལུགས་ཀྱི་བསྟན་བཅོས་དག་གི་་་
ལེགས་ཆ་བསྡུས་ཏེ། གཞི་རྩའི་ཐོག་དེ་དག་དང་འགྲོས་མཚུངས་པར་བྱས་པའི་
ཁར་ཚིག་སྦྱོར་སྤེལ་ཚུལ་དང་། ཚིག་རྒྱན་སྦྱོར་ཚུལ་སོགས་ལ་རང་གི་ཁྱད་ཆོས་
ཡོད་པར་བྱས་ནས། རྒྱ་གར་གྱི་ལུགས་ཀྱི་བསྟན་བཅོས་དང་བསྡུར་ན་ཐུན་མོང་
མ་ཡིན་པའི་སྒྲིག་སྲོལ་གཏན་ཆགས་ཡོད་པའི་རྩོམ་རིག་གི་ལུས་ཤིག་གཏན་ལ་་་
ཕབ། དེ་ནས་བཟུང་སྟེ་ས་པཎ་གྱིས་བོད་ཀྱི་རྩོམ་རིག་ལ་ལུས་ཀྱི་རྣམ་གྲངས་
གསར་བ་ཞིག་ཁ་སྣོན་བརྒྱབ་ཅིང་། “ལེགས་བཤད”ཅེས་པའང་རིམ་གྱིས་བོད་ཀྱི་
རྩོམ་ལུས་ཤིག་གི་མིང་དུ་ཆགས།
《ལེགས་པར་བཤད་པ་རིན་པོ་ཆེའི་གཏེར》ནི་ས་པཎ་གྱིས་རྒྱ་གར་གྱི་རྩོམ་་
སྲོལ་ཞིག་བོད་སྐད་སྟེང་གནས་སྤོར་བྱས་པའི་ཚོད་ལྟ་ཕུལ་དུ་བྱུང་བ་ཞིག་རེད།
དེའི་སྟབས་ཀྱིས་བསྟན་བཅོས་དེ་བརྩམས་རྗེས “ ས་སྐྱ་ལེགས་བཤད” ཅེས་གངས་
ཅན་གྱི་ལྗོངས་ལ་ཡོངས་སུ་གྲགས་ཤིང་། བོད་ཀྱི་ཤེས་རིག་རིམ་གྲས་ལ་ཤུགས་
རྐྱེན་ཆེན་པོ་ཐེབས་ཏེ། གྲུབ་མཐའ་སོ་སོའི་མཁས་པ་མི་ཉུང་བ་ཞིག་གིས《 ས་སྐྱ་
ལེགས་བཤད》ལ་དཔེ་བལྟས་ནས་དེའི་རྩོམ་རྒྱ་ལས་མི་འདའ་བའི་ཚུལ་དུ་སྔ་ཕྱིར་
ལེགས་བཤད་ཀྱི་བསྟན་བཅོས་མང་པོ་ཞིག་བརྩམས་པས། བོད་ཀྱི་ལེགས་བཤད་
ཅེས་པའི་རྩོམ་ལུས་དེ་སྔར་ལས་ལྷག་པར་གོང་འཕེལ་དང་ཕུན་སུམ་ཚོགས་པར་
བཏང་། །
བོད་ཀྱི་རྩོམ་རིག་ལོ་རྒྱུས་སྟེང་དུ《ས་སྐྱ་ལེགས་བཤད》འཁྲུངས་པ་ནས་་་་་་
བཟུང་དེང་རབས་ལ་ཐུག་གི་བར་དུ་ལེགས་བཤད་ཅེས་པའི་རྩོམ་ལུས་དེའི་རྒྱུན་
763



སྡེ་ཚན་གསུམ་པ། ཟུར་བཀོད་ཀྱི་སྐོར།
མ་ཆད། 《ས་སྐྱ་ལེགས་བཤད》ཀྱི་རྗེས་སུ་རིམ་བཞིན་དུ་པཎ་ཆེན་བསོད་ནམས་
གྲགས་པས《དགེ་ལྡན་ལེགས་བཤད》དང་། གུང་ཐང་བསྟན་པའི་སྒྲོན་མེས《ཆུ་
ཤིང་བསྟན་བཅོས》། འཇུ་མི་ཕམ་གྱིས《རྒྱལ་པོ་ལུགས་ཀྱི་བསྟན་བཅོས》། འཇམ་
དཔལ་རོལ་བའི་བློ་གྲོས་ཀྱིས《ལུགས་ཀྱི་བསྟན་བཅོས་དཔག་བསམ་ལྗོན་པ》།
ནོམ་ཆི་མཁན་པོས(ལྕགས་དང་། མེ་དང་། ནམ་མཁའི་བསྟན་བཅོས》མཛད་པ་
སོགས་ལེགས་བཤད་ཀྱི་བསྟན་བཅོས་མང་པོ་བྱུང་། བསྟན་བཅོས་དེ་དག་ལ་ཞིབ་
མོར་དཔྱད་ན། ཕན་ཚུན་བར་འདྲ་མིན་གྱི་དབྱེ་བ་དུ་མར་སྣང་མོད། འོན་ཀྱང་
རྩ་བའི་རང་བཞིན་གྱི་སྟེང་ནས་བལྟས་ན། ཇི་སྐད་དུ་གུང་ཐང་རིན་པོ་ཆེས།
“དཔལ་ལྡན་ས་སྐྱ་པཎྜི་ཏའི། །
ལེགས་བཤད་ལམ་ལ་བརྟེན་པ་ཡིན། །”
（《 ཤིང་གི་བསྟན་བཅོས》ལས）
ཞེས་གསུངས་པ་ལྟར། ཚང་མ《 ས་སྐྱ་ལེགས་བཤད》ལ་དཔེ་བལྟས་ནས་མཛད་པ་
དང་། ཕལ་ཆེར་ལེགས་བཤད་ཅེས་པའི་ལུས་འདིའི་རྩོམ་རྒྱ་ལས་མ་འདས་པས།
བསྟན་བཅོས་དེ་དག་ནི་ལེགས་བཤད་ཅེས་པའི་རྩོམ་ལུས་དེའི་རྒྱུན་བསྲིངས་པ་་
ཤ་སྟག་ཡིན། དེའི་སྟབས་ཀྱིས་བསྟན་བཅོས་དེ་རིགས་ཀྱིས་ཐུན་མོང་གི་ཁྱད་ཆོས་
ཤིག་རྒྱུན་འཛིན་བྱས་ཡོད། །
གཉིས་པ། རྩ་བའི་ཁྱད་ཆོས།
1. མི་ཆོས་སྐྱོང་ཚུལ་ལ་སྦྱར་བའི་བརྗོད་བྱ།
764



ཆོས་ཚན་སོ་གཉིས་པ། ལེགས་བཤད་ཅེས་པའི་རྩོམ་ལུས་ཀྱི་རྣམ་གཞག
=
གོང་དུ་ལུས་འདིའི་བྱུང་བ་མདོར་བསྡུས་ཀྱི་སྐབས་ལུང་དྲངས་པ་ལས་་་་་་
“འཇིག་རྟེན་གྱི་ཆོས་ལུགས་བཟང་པོ་སྟོན་པའི་ཐབས་ཀྱིས”ཞེས་དང་། “ལེགས་
པར་བཤད་པ་རིན་པོ་ཆེའི་གཏེར་ཞེས་འཇིག་རྟེན་གྱི་བྱ་བ་དང་ཆོས་ལུགས་་་་་་
བསྒྲུབ་པའང་མཛད་དོ། །”ཞེས་བྱུང་བ་ལྟར་ལེགས་བཤད་ཅེས་པའི་རྩོམ་ལུས་
འདིའི་བརྗོད་བྱ་ནི། ཕལ་ཆེ་བ་འཇིག་རྟེན་མི་ཆོས་སྐོར་གྱི་བསླབ་བྱ་ལ་སྦྱར་
འདུག་སྟེ། དཔེར་ན། 《ས་སྐྱ་ལེགས་བཤད》དུ།
“དམན་རྣམས་དགོས་པ་ཆུང་དུ་གསང་། །
གསང་དགོས་དགོས་པ་མེད་པར་སྨྲ། །
དམ་པ་དགོས་མེད་གསང་མི་འགྱུར། །
གསང་དགོས་སྲོག་ལ་བབས་ཀྱང་སྲུང་། །”
ཞེས་དང་། 《ཆུའི་བསྟན་བཅོས》ལས།
“དགྲ་བོ་འདུལ་བར་འདོད་ན་ཡང་། །
སྐྱོང་ཚུལ་དལ་ཞིང་འཇམ་པར་བྱ། །
ཆུ་སྐྱར་འཇབ་ཅིང་འགྲོ་བ་ཡིས། །
ཉ་ལ་སོགས་པ་འཛིན་ལ་ལྟོས། །”
ཞེས་གསུངས་པ་བཞིན་ལེགས་བཤད་ཀྱི་བསྟན་བཅོས་རྣམས་ནི་ཐོག་མཐའ་བར་
གསུམ་དུ་འཇིག་རྟེན་མི་ཆོས་སྐྱོང་ཚུལ་ལམ་མི་རྣམས་ཀྱི་སྤྱིར་བཏང་གི་འགྲོ་་་་
ལུགས་འདུག་སྟངས་སྐོར་ཐད་ཀར་བརྗོད་བྱར་བྱས་པ་ཤིན་ཏུ་མང་། ལེགས་
765



སྡེ་ཚན་གསུམ་པ། ཟུར་བཀོད་ཀྱི་སྐོར།
=
=
བཤད་ཀྱི་འགྲེལ་བ་རྩོམ་མཁན་ཚོས་རྒྱུན་དུ་སློབ་དཔོན་ཀླུ་སྒྲུབ་ཀྱི་གསུང།
“མི་ཡི་ཆོས་ལུགས་ལེགས་སྤྱད་ན། །
ལྷ་ཡུལ་བགྲོད་པ་ཐག་མི་རིང་། །
ལྷ་དང་མི་ཡི་ཐེམ་སྐས་ལ། །
འཛེགས་ན་ཐར་བ་གམ་ན་འདུག །”
(བཙུན་པ་རིན་ཆེན་དཔལ་གྱིས་མཛད་པའི《ས་སྐྱ་ལེགས་བཤད་ཀྱི་འགྲེལ་བ》ལས）
ཅེས་པ་ལུང་འདྲེན་པའང་རྒྱུ་མཚན་དེར་ཐུག་གོ །
ལེགས་བཤད་ཀྱིས་འཇིག་རྟེན་མི་ཆོས་སྐོར་གྱི་བླང་དོར་གཙོ་བོར་སྟོན་པ་དེ་
ལ་ལུས་དེའི་འབྱུང་ཁུངས་ཐོག་གི་རྒྱུ་མཚན་ཡོད་དེ། སྔར་བཤད་པའི་རྒྱ་གར་གྱི་
ལུགས་ཀྱི་བསྟན་བཅོས་དེ་དག་ཀྱང་གཙོ་བོ་མི་ཆོས་ཀྱི་བསླབ་བྱ་སྟོན་པ་ཤ་སྟག་་
ཡིན་ནོ། །འོན་ཀྱང“ལུགས་ཀྱི་བསྟན་བཅོས”དེ་དག་གམ“ལེགས་བཤད”གང་
ཡིན་ཡང་རུང་རྩོམ་མཁན་ཕལ་ཆེ་བ་ནང་པའི་ཆོས་ལུགས་པ་ཤ་སྟག་ཡིན་པས།
བསྟན་བཅོས་དེ་དག་ཏུ་ཆོས་ཀྱི་དོན་ལ་སྦྱར་བའི་ཤོ་ལོ་ཀའང་མི་ཉུང་བ་ཞིག་་་་
ཡོད་པ་ཡིན། ལྷག་པར་ལེགས་བཤད་ཅེས་པའི་རྩོམ་ལུས་དེ་འཕེལ་རྒྱས་སུ་ཕྱིན་
ནས་མཐའ་མའི་དུས་སྐབས་ལ་བསླེབས་སྐབས། རིམ་གྱིས་ཆོས་ལུགས་ཀྱི་ནང་
དོན་མངོན་གསལ་དུ་ཇེ་མང་ལ་སོང་ཞིང་། ལེགས་བཤད་ཀྱི་ཁྱད་ཆོས་མི་ཡལ་
བའི་ཕྱིར་དུ་འཇིག་རྟེན་མི་ཆོས་སྐོར་གྱི་ཚིག་འགའ་རེ་སྨྲ་དགོས་པ་འབྱོལ་ཐབས་
མེད་པས། དེའི་སྐོར་གྱིས་ད་དུང་བརྗོད་བྱའི་ཁྲོད་གོ་གནས་ངེས་ཅན་ཞིག་བཟུང་
766



ཆོས་ཚན་སོ་གཉིས་པ། ལེགས་བཤད་ཅེས་པའི་རྩོམ་ལུས་ཀྱི་རྣམ་གཞག
ཡོད་ལ། དེ་ཕུད་རྗེས་ལམ་གྱི་རིམ་པར་སྦྱར་བའང་ཡོད་དེ། དེ་ནི་གཙོ་བོ་རྩོམ་པ་
པོའི་འཇིག་རྟེན་ལྟ་ཚུལ་གྱི་དབང་གིས་རེད།
2. གཏན་ཆགས་གཟབ་ནན་གྱི་རྩོམ་རྒྱ།
ལེགས་བཤད་ལ་གཏན་ཆགས་གཟབ་ནན་གྱི་རྩོམ་རྒྱུ་ཞིག་ཡོད་ལ། དེ་ཡང་
མདོར་བསྡུས་ན་ཚིག་གསུམ་དུ་འདུ་སྟེ། ཚེག་བར་བདུན་རེ་རྐང་པ་རེ་དང་།
རྐང་པ་བཞི་རེ་ཤོ་ལོ་ཀ་རེ། ཤོ་ལོ་ཀ་རེ་དོན་རེ་ཡིན། རྒྱ་གར་གྱི་ལུགས་ཀྱི་བསྟན་
བཅོས་རྣམས་ནི་དཔེར་ན།
“ནོར་གྱིས་གདུང་ལ་གཉེན་མེད་བཤེས་ཀྱང་མེད། །
འདོད་པས་གདུང་ལ་འཇིགས་མེད་ངོ་ཚ་མེད། །
བཀྲེས་པས་གདུང་ལ་སྟོབས་མེད་མདངས་ཀྱང་མེད། །
ནད་ཀྱིས་གདུང་ལ་གཉིད་མེད་བདེ་བ་མེད། །” །
（《ཙ་ན་ཀའི་རྒྱལ་པོ་ལུགས་ཀྱི་བསྟན་བཅོས》ལས）
ཅེས་པ་ལྟ་བུའི་ཚེག་བར་དགུ་ཅན་ཡོད་པར་མ་ཟད། ད་དུང་ཚེག་བར་བཅུ་
གསུམ་ཅན་དང་བཅོ་ལྔ་ཅན་ནས་མང་མཐའ་བཅུ་དགུ་ཅན་གྱི་བར་དུ་ཡོད།
གཞན་ཡང་རྐང་པ་གསུམ་རེ་ནས། བཞི་རེ། ལྔ་རེ། དྲུག་རེ་སོགས་ཚིགས་བཅད་
གཅིག་ཏུ་བྱས་པ་ཡོད་ལ། སྙན་ངག་སྐབས་བཤད་པའི་རིགས་དང་། མཛོད་དང་།
འདུས་པ་ལྟར་ཤོ་ལོ་ཀ་དུ་མས་དོན་གཅིག་སྟོན་པའང་ཡོད་མོད། ལེགས་བཤད་
ནི་དེ་ལྟ་མ་ཡིན་པར་རྐང་པ་གཅིག་ལ་ཚེག་བར་བདུན་དང་། ཤོ་ལོ་ཀ་གཅིག་ལ་
767



སྡེ་ཚན་གསུམ་པ། ཟུར་བཀོད་ཀྱི་སྐོར།
རྐང་པ་བཞི། དོན་གཅིག་ཤོ་ལོ་ཀ་གཅིག་གིས་རྫོགས་པར་སྟོན་པ་སྙན་ངག་
སྐབས་ཀྱི་གྲོལ་བ་ལྟར་ཏེ། དེ་དག་ཀྱང་ངེས་ཅན་དུ་བྱས་འདུག་པ་དཔེར་ན། 《ས་
སྐྱ་ལེགས་བཤད》དང《ཆུ་ཤིང་བསྟན་བཅོས》སོགས་ལ་བལྟས་ན་ཤེས་པར་འགྱུར་
རོ། །ལེགས་བཤད་ཀྱི་གཏན་ཆགས་གཟབ་ནན་གྱི་རྩོམ་རྒྱ་འདི་ལྟ་བུ་ནི་ཚིགས་
བཅད་ཀྱི་རྩོམ་རིག་གཞན་པ་སྙན་ངག་དང་མགུར་མ་སོགས་ལ་གཏན་ནས་མེད་
དོ། །
3. བབ་ཆགས་ཤིང་ཁྱད་པར་ཅན་གྱི་ཚིག་རྒྱན།
སྤྱིར་བཏང་དུ་ལེགས་བཤད་ཀྱིས་ཚིག་རྒྱན་གྱི་རྣམ་གྲངས་མང་པོ་བཀོལ་་་
སྤྱོད་མི་བྱེད་ལ། ལྷག་པར་ཕུལ་བྱུང་རབ་བཏགས་ལྟ་བུའི་ཚིག་རྒྱན་མཆོར་བོ་
རྣམས་ནི་རྩོམ་ལུས་དེའི་སྤང་བྱ་ལྟ་བུར་སྣང་། འོན་ཀྱང་ལེགས་བཤད་ལའང་
རང་གི་རྒྱུན་བཀོལ་གྱི་ཚིག་རྒྱན་བབ་ཆགས་ཤིང་ཁྱད་པར་ཅན་འགའ་ཡོད་དེ།
རང་བཞིན་བརྗོད་པའི་རྒྱན་ནི་རྩོམ་ལུས་དེའི་ཐད་ཀར་སྤང་བླང་གི་རྣམ་དབྱེ་་་་
སྟོན་པའི་དགོས་མཁོ་དང་མཐུན་པས་ལེགས་བཤད་ཀྱི་བསྟན་བཅོས་རྣམས་སུ་་་
བཀོལ་སྤྱོད་ཀྱི་བསྡུར་ཚད་ཧ་ཅང་མཐོ་སྟེ། དཔེར་ན།
“མཁས་པ་སློབ་པའི་དུས་ན་སྡུག །
བདེ་བར་སྡོད་ལ་མཁས་མི་སྲིད། །
བདེ་བ་ཆུང་ལ་ཆགས་པ་དེས། །
ཆེན་པོའི་བདེ་བ་ཐོབ་མི་སྲིད། །”
768



ཆོས་ཚན་སོ་གཉིས་པ། ལེགས་བཤད་ཅེས་པའི་རྩོམ་ལུས་ཀྱི་རྣམ་གཞག
ཅེས་པ་ལྟ་བུའི་གནས་ལུགས་དྲང་པོར་བརྗོད་པའི་ཚིགས་བཅད་ནི་ལེགས་བཤད་
ཀྱི་བསྟན་བཅོས་རྣམས་སུ་བགྲང་གིས་མི་ལང་བ་བཞིན་ནོ། །
བརྗོད་བྱའི་དོན་རྣམས་གསོན་ཉམས་ལྡན་ཞིང་གཟུགས་སུ་གྲུབ་པ་ལྟ་བུའི་
དཔེའི་སྒོ་ནས་མཚོན་ཏེ། ཀློག་པ་པོར་གོ་བ་སྐྱེད་པ་དང་བག་ཆགས་ཟབ་མོ་
འཇོག་པར་བྱེད་པའི་ཚིག་རྒྱན་ཏེ། དཔེ་རྒྱན་ཡང་ལེགས་བཤད་ཀྱི་ཁྲོད་དུ་རྟག་
པར་བཀོལ་སྤྱོད་བྱེད་ཀྱིན་ཡོད་པའི་ཚིག་རྒྱན་ཞིག་རེད། དེ་ཡང་དཔེ་རྒྱན་གྱི་
རྣམ་གྲངས་དུ་མ་ཞིག་བཀོལ་སྤྱོད་བྱེད་ཀྱིན་ཡོད་མོད། འོན་ཀྱང་དེ་དག་ལས་
བཀོལ་སྤྱོད་ཀྱི་བསྡུར་ཚད་ཆེས་མཐོ་བ་ནི་ཟླ་བོ་དངོས་པོའི་དཔེ་སྟེ། ཤོ་ལོ་ཀ་
གཅིག་ཏུ་རྐང་པ་ཕྱེད་སྔ་མ་གཉིས་ཀྱིས་བརྗོད་བྱའི་དོན་སྟོན་ཞིང་། ཕྱེད་ཕྱི་མ་
གཉིས་སུ་དོན་དེ་གསལ་བར་བྱེད་པའི་དཔེ་འགོད་པ་ཞིག་གོ །ལེགས་བཤད་ཀྱི་
བསྟན་བཅོས་རྣམས་ཀྱིས་དཔེར་ན།
“བསམ་པ་བཟང་ན་འཇིག་རྟེན་གྱི། །
བྱ་བ་ཀུན་ཀྱང་ཆོས་སུ་འགྲོ། །
ཟོ་ཆུན་ལ་བརྟེན་འོབས་ཀྱི་ཆུ། །
ཤིན་ཏུ་མཐོ་བའི་རི་རྩེར་འགྲོ། །”
（《ཆུའི་བསྟན་བཅོས》ལས)
ཞེས་པ་ལྟ་བུའི་དོན་སྔོན་དང་དཔེ་རྗེས་སུ་འགོད་པའི་དཔེ་རྒྱན་གྱི་རྣམ་གྲངས་་་
འདི་ནི་གློ་གྲི་ལྟར་རྒྱུན་དུ“སྐེད”ལ་བཏགས་ཡོད་པ་བཞིན་ནོ། །
769



སྡེ་ཚན་གསུམ་པ། ཟུར་བཀོད་ཀྱི་སྐོར།
ལེགས་བཤད་ལ་ད་དུང་ཚིག་རྒྱན་སྤེལ་ཐབས་ཁྱད་པར་བ་ཞིག་ཡོད་དེ། དེ་
ནི་གཏམ་རྒྱུད་འཁོལ་བ་དེ་རེད། “སྤྱིར་བཏང་དུ་གཏམ་རྒྱུད་འཁོལ་བ་ནི་རང་
གའི་དོན་ཞིག་དང་། ཚིག་རྒྱན་སྤེལ་ཐབས་དཀྱུས་མ་ཞིག་ཡིན”(ཧི་ཆིན་རྒྱུས་རྩོམ་
སྒྲིག་བྱས་པའི《གནའ་རབས་རྩོམ་རིག་གི་རྩོམ་ལུས་གཙོ་བོ་ངོ་སྤྲོད》 ཤོག་ངོས25པ)མོད།
འོན་ཀྱང་ལེགས་བཤད་ཀྱིས་གཏམ་རྒྱུད་འཁོལ་བའི་ཚད་ནི་རྩོམ་རིག་གི་ལུས་་་་
གཞན་དང་བསྡུར་ན་ཧ་ཅང་མཐོ་བ་ཡིན། དེའི་ཕྱིར་གཏམ་རྒྱུད་འཁོལ་བ་
འདིའང་ལེགས་བཤད་ཀྱི་ཚིག་རྒྱན་སྦྱོར་སྟངས་ཐད་ཀྱི་ཁྱད་ཆོས་མངོན་གསལ་་་
ཞིག་ཏུ་གྱུར་འདུག 《ས་སྐྱ་ལེགས་བཤད»ཀྱི་ཚིགས་བཅད་བཞི་བརྒྱ་ང་བདུན་
པོའི་ཁྲོད་དུ་གཏམ་རྒྱུད་ང་བཞི་བཀོལ་ཡོད་པ་དང་། 《དགེ་ལྡན་ལེགས་བཤད》
ཀྱི་ཚིགས་བཅད་བརྒྱ་དང་ཉེར་ལྔའི་ཁྲོད་དུ་གཏམ་རྒྱུད་དོན་གཅིག་བཀོལ་ཡོད་་
པའི་དོན་དངོས་ཀྱིས་གནད་དོན་དེ་གསལ་བཤད་བྱས་ཡོད།
གང་ལ་གང་འཚམ་གྱི་སྒོ་ནས་སྔོན་བྱུང་གི་གཏམ་རྒྱུད་བཀོལ་ཏེ་བརྗོད་བྱའི་
དོན་གསལ་བཤད་བྱས་ན། སྐད་ཆ་ཉུང་ངུས་དོན་དག་ཟབ་མོ་སྟོན་ཐུབ་པར་མ་
ཟད། རྩོམ་ཡིག་གི་བློ་འགུག་ཡིད་འགུལ་གྱི་ནུས་པའང་མཐོར་འདེགས་བྱེད་ནུས།
འོན་ཀྱང་གཏམ་རྒྱུད་བཀོལ་སྤྱོད་ཀྱི་མང་ཉུང་རན་མིན་དང་། གང་ལ་བཀོལ་
སྤྱོད་བྱེད་པའི་གནས་སྐབས་དེར་འབྱོར་མིན་སོགས་ལ་གཟབ་དགོས་ཏེ། དེའི་
ཚོད་མ་ཟིན་ན་དགེ་མཚན་ལྟ་ཞོག་ཉེས་པར་འགྱུར་བའང་སྲིད་དོ། །ལེགས་
བཤད་ཀྱིས་གཏམ་རྒྱུད་མང་པོ་བཀོལ་སྤྱོད་བྱེད་པའི་ཁྱད་ཆོས་དེར་གོང་སྨྲས་ཀྱི་
དགེ་མཚན་ཡོད་པ་ཕུད་སྐྱོན་གྱི་ཆའང་ཅུང་ཟད་ཅིག་སྣང་སྟེ། བསྟན་བཅོས་ལ་
770



ཆོས་ཚན་སོ་གཉིས་པ། ལེགས་བཤད་ཅེས་པའི་རྩོམ་ལུས་ཀྱི་རྣམ་གཞག
ལར་གཏམ་རྒྱུད་བཀོལ་སྤྱོད་བྱས་པ་མང་དྲགས་པས། གཏམ་རྒྱུད་ཀྱི་འགྲེལ་བ་
བསྟན་བཅོས་རང་ལས་ལྡབ་དུ་མས་མང་བ་ཞིག་མ་བརྩམས་ན། ཀློག་པ་པོའི་
གཏམ་རྒྱུད་ཤེས་ཚད་ལ་ཚད་བཟུང་ཡོད་ཅིང་། གཏམ་རྒྱུད་རང་ལའང་ཡོངས་
སུ་གྲགས་མ་གྲགས་ཅི་རིགས་ཡོད་པས། དེ་མ་ཐག་གོ་བ་ལོན་རྒྱུར་དཀའ་ངལ་
ཧ་ཅང་ཆེ་བ་བཞིན་ནོ། །
ལེགས་བཤད་ཅེས་པའི་རྩོམ་ལུས་ལ་ཁྱད་ཆོས་ཕྲ་རགས་མང་པོ་ཞིག་ཡོད་་་་
ཀྱང་། གོང་དུ་སྨྲས་པའི་བརྗོད་བྱ་དང་། རྩོམ་རྒྱ། ཚིག་རྒྱན་བཅས་ཕྱོགས་གསུམ་
གའི་ཁྱད་ཆོས་ཀྱིས་རྩོམ་ལུས་དེའི་རྩ་བའི་ཁྱད་ཆོས་མཚོན་ཐུབ་པར་སྙམ་ལ།
རྩོམ་ལུས་དེར་རྩོམ་རིག་གི་ལུས་ཀྱི་རྣམ་གྲངས་གཞན་པ་བཞིན་ནང་གསེས་ཀྱི་
དབྱེ་བ་ནི་དགར་དུ་མེད་དོ། །
འདི་ནི་རྒྱ་ཡེ་བཀྲ་བྷོས་བརྩམས་པའི་བོད་ཀྱི་གནའ་རབས་རྩོམ་རིག་གི་རིགས་དང་་་་
ལུས་ཀྱི་རྣམ་གཞག་ཚངས་པའི་ཚད་ཡིག་ཅེས་པ་ལས་ཁོལ་དུ་ཕྱུང་བའོ། །
771



རྩོམ་སྒྲིག་འགན་འཁུར་པ། ཚེ་རིང་རྒྱལ། པ་སངས་དབང་ཆེན།
༄༅ །ལེགས་བཤད་ཟླ་བའི་སྣང་བ་ཞེས་བྱ་བ་བཞུགས་སོ།།
རྩོམ་སྒྲིག་མཁན།
དཔེ་སྐྲུན་མཁན།
འགྲེམས་སྤེལ་མཁན།
གནས་ཡུལ། །
སྦྲག་སྲིད་ཨང་གྲངས།
ཁ་པར་ཨང་གྲངས། །
པར་འདེབས་མཁན།
བརྒྱུད་འཚོང་མཁན།
དེབ་ཚད།
པར་ཤོག
པར་གཞིའི་སྒྲིག་ཐེངས།
པར་ཐེངས།
པར་གྲངས།
རིན་གོང་།
རྒྱ་ཡེ་བཀྲ་བྷོ།
མི་རིགས་དཔེ་སྐྲུན་ཁང་།
མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
པེ་ཅིན་ཧོ་ཕིང་ལ་བྱང་ལམ་ཨང་14པ།
100013
010-64275311
ཏི་ཞིན་པར་འདེབས་ཁང༌། །
རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
890mmx 1240mm 1/32
24.25
2006ལོའི་ཟླ་12པར་པར་གཞི་དང་པོ་བསྒྲིགས།
2006ལོའི་ཟླ་12པར་པེ་ཅིན་དུ་པར་ཐེངས་དང་པོ་བརྒྱབ།
0001-3000
སྒོར་34.00



图书在版编目(CIP)数据
||||
藏族古代文学分体文选,礼协卷布编著.-北京:
民族出版社,2006.12
ISBN 7-105-08129-5
I.藏...I.扎... .0藏族-古典文学-作品
综合集-中国-藏语藏族-格言-汇编-中国-藏语
N. 1291.4
中国版本图书馆 CIP 数据核字(2006)第146837号
ZANGZU GUDAI WENXUE FENTI WENXUAN LIXIE JUAN
藏族古代文学分体文选一礼协卷
出版发行
出地邮网印经开印印版印定
行址编址刷销本张数次次价
民族出版社
北京市和平里北街14号
100013
www.e56.com.cn
迪鑫印刷厂
全国各地新华书店
890mm×1240mm 1/32
24.25
0001-3000册
2006年12月第1版
2006年12月北京第1次印刷
34.00 元
该书如有印装质量问题,请与本社发行部联系退换
(藏文发行科电话:010-64227665 58130509)



责任编辑/才让加巴桑旺庆
封面设计/
孟龙
